[
{"wikidata_id": "Q4119144", "text": "خطوط ششگانه شکل‌گیری و تکامل از همان آغاز شکل‌گیری خط عربی یا فارسی و رسم‌الخط آن دو شیوه نگارش متداول بود؛ یکی بیشتر متشکل از خطوط مستقیم بود که بعدها خط کوفی را تشکیل داد؛ و دیگری حاوی حرکت‌های مدور بود که می‌توان از آن به عنوان نوعی خط نسخ اولیه یاد کرد. در آغاز دولت عباسی (۱۳۲–۶۵۶ ه‍. ق) بازار خوشنویسی رونق گرفت و برای تفنن و زیبایی، شیوه‌های متعددی در خط پیدا شد. انواع خط کوفی متجاوز از پنجاه نوع مختلف شد و خط نسخ اولیه نیز از نظر شکل نگارش و اندازه قلم تنوع زیادی پیدا کرد که تشخیص و خواندن و نوشتن همه آن‌ها کار ساده‌ای نبود. در این زمان قلم‌ها یا روش‌های روشن‌تر و بهتری پدید آمدند که به خطوط ششگانه یا اقلام سته شهرت دارند. ابوعلی محمد بن علی بن حسین (حسن) بن عبدالله بیضاوی شیرازی (شوال ۲۷۲- ۳۲۸ قمری/ مارس ۸۸۶ -۹۴۰ میلادی) معروف به اِبْنِ مُقْله، ادیب، خوشنویس و وزیر عباسیان را مبدع و شکل دهنده این شش خط مختلف می‌دانند. در واقع ابن مقله این خطوط را از میان خطوط مختلف ممتاز کرد و آنان را قاعده‌مند ساخت. او از آمیختن خط کوفی اولیه، نسخ اولیه و ابتکارات جدید، خطوط ششگانه را به وجود آورد. ابتدا او خطی ساده و خوانا ایجاد کرد و آن را خط محقق نامید و قاعده‌مند کرد. سپس از آن، خط ریحان را ساخت. بعد از آن خط ثلث را از ریحان پدیدآورده و قاعده‌مند کرد. بعد از این‌ها به شکل دادن خط نسخ موفق شد؛ و پس از آن‌ها خط توقیع و رقاع را ابداع نمود. اکثر محققین، ابن مقله را اولین مبتکر و پدیدآورنده خوشنویسی اسلامی به مثابه یک هنر می‌دانند. پس از او افرادی چون محمد بن سمسانی و محمد بن اسعد شیوه او را فرا گرفتند. سپس ابوالحسن علی بن هلال معروف به ابن بواب، این شیوه را از آن دو آموخت و یک قرن پس از ابن مقله آن‌ها را تکمیل کرد و تمام خطوطی که او پدیدآورده بود را تکامل بخشید. سپس در قرن هفتم هجری یاقوت مستعصمی (درگذشته به سال ۶۹۸ هجری قمری) خطاط صاحب‌نام در خط ابن بواب تحقیق و تتبع کرد. یاقوت در روش خوشنویسی اقلام ششگانه تغییراتی داد و در زیباتر کردن آن‌ها مؤثر بود. او در در روش تراشیدن قلم و قط زدن استادان پیشین تجدیدنظر کرد. و به ویژه خط ثلث را به کمال نهایی رسانید.", "version_id": "13491553541392680423"},
{"wikidata_id": "Q18125122", "text": "شرکت جیونی تاریخچه شرکت Gionee با استفاده از تکنولوژی‌های بالا در زمینه تحقیق و توسعه بر روی تولید و فروش گوشی‌های هوشمند سلولی تمرکز کرده‌است و در حال حاضر جزء ۱۰ تولید کننده تلفن همراه در جهان است. تیم مدیریت Gionee متکی بر علم و استاندارد با یک حس قوی از نو آوری است. پیگیری و نوآوری پایه و اساس توسعه پایدار در Gionee است. مراکز تحقیق و توسعهٔ شرکت در ابتدا مرکز اصلی در شنژن است و بعد در شهرهای شانگهای، هانگزو و مکان‌های دیگر در حال تنظیم و ساخت هستند. در سال ۲۰۰۶ فاز اول این پروژه با سرمایه‌گذاری بیش از ۱ میلیون RMB در مساحتی به حدود ۵۰۰ هکتار در پارک صنعتی Gionee تأسیس شد؛ که تولید در این راستا به ۴۰ میلیون واحد رسید وهنگامی که تمام پارک صنعتی Gionee تکمیل شد قرار داد این تولید به ۸۰ میلیون واحد در سال رسید و در نتیجه Gionee بزرگترین سایت تولید تلفن همراه را در چین ساخت Gonee در ۴۱ استان عوامل فروش کالی دارد و در ۴۰ استان مرکز مرکز سرویس دهی با ۵۰۰ رسانهٔ آزاد را نیز دارا می‌باشد. محصولات و برندها Gionee Elife S5.1 گوشی هوشمند Gionee Elife S5.1 یکی از باریکترین گوشی‌های جهان است .(ضخامت ۵٫۱۵ میلی‌متر) صفحه نمایش: AMOLED و ۴٫۸ اینچ (۷۲۰*۱۲۸۰پیکسل) سیستم عامل: آندروید ۴٫۴٫۲ کیت کت پردازنده: ۴ هسته‌ای با سرعت ۱٫۷ گیگاهرتز، چیپست مدیاتک از نوع MT6595 حافظه: ۱ گیگابایت رم، ۱۶ گیگابایت حافظه ذخیره ساز دوربین: ۸ مگاپیکسل و دوربین جلویی ۵ مگاپیکسل است. Gionee Elife S5.5 صفحه نمایش: AMOLED و ۴٫۸۵ اینچ (۱۰۸۰*۱۹۲۰ پیکسل) سیستم عامل: آندروید ۴٫۲٫۲ جلی بن و تا ۴٫۴٫۲ کیت کت را پشتیبانی می‌کند پردازنده: ۴ هسته‌ای با سرعت ۱٫۷ گیگاهرتز، چیپست مدیاتک از نوع MT6595 حافظه: ۲ گیگابایت رم، ۱۶ گیگابایت حافظه ذخیره ساز دوربین: ۱۳ مگاپیکسل و دوربین جلویی ۵ مگاپیکسل است. Gionee Elife E7 صفحه نمایش: IPS LCD، ۵٫۵ اینچ (۱۰۸۰*۱۹۲۰ پیکسل) سیستم عامل: آندروید ۴٫۲ جلی بن پردازنده: ۴ هسته‌ای با سرعت ۲٫۲ گیگاهرتز، چیپست کوالکام اسنپدراگون ۸۰۰ حافظه: ۲ گیگابایت رم، ۱۶ گیگابایت حافظه ذخیره ساز دوربین: ۱۶مگاپیکسل و دوربین جلویی ۸ مگاپیکسل است. Gionee گوشی‌های هوشمند زیادی تولید کرده‌است شما می‌توانید بیشتر محصولاتش را در سایت این شرکت ببینید.(در منابع آمده است) از دیگر محصولات این شرکت می‌توان به Bluetooth Speaker (بلندگوی بلوتوث)، Earphone (هدفن) ،Mobile Power، Smartphone Case (کیس گوشی هوشمند) اشاره کرد.", "version_id": "15043820778813411403"},
{"wikidata_id": "Q5226921", "text": "دستجرد (اسفراین) کوه‌های روستا کوه‌های قوزی: این کوه باارتفاع ۲۱۴۷ متر در فواصله ۵/۷ کیلومتری شمال آبادی واقع گردیده‌است. پشت بره: این کوه باارتفاع ۱۷۱۹ متر در فواصله ۵ کیلومتری جنوب غرب آبادی واقع گردیده‌است. کوه قره قوزی: این کوه با ارتفاع ۱۷۴۲ متر در ۵/۳کیلومتری شمال غرب آبادی واقع گردیده‌است. دامنه جنوب غربی این کوه پوشیده از درختان بادام می‌باشد و تک توک درخت پسته هم به صورت دیم قابل مشاهده‌است. کوه قراول خانه: این کوه از نظر ارتفاع بلندترین کوه در منطقه می‌باشد که دارای پوشش گیاهی مناسب برای دامداران و زیر نظر سازمان منابع طبیعی می‌باشد و انواع گیاهان دارویی مانند کاکوتی (آنخ) اسطاقدوس گل گاو زبان و… می‌باشد و از جمله حیوانات وحشی در این منطقه گراز. آهو. گرگ. کفتار. روباه. شغال. خرگوش. بزان قاره. و… \"کوه یوقند برج\": این کوه در شرق روستا قرار دارد و در سال‌های نه چندان دور پوشیده از درختان بادام به صورت دیم بود که اکنون به علت بارش باران کم و خشکسالیهای مداوم والبته چراگاه‌های گوسفندان در حال نابودی است این کوه به دلیل مشرف بودن به روستا و همچنین نزدیکی به روستا و شیب ملایم مکان دلنشینی برای کوهنوردی و گذران اوقات خوب با خانواده می‌باشد البته باغات و باغچه‌های اطراف کوه و دشت قره باغ که در شرق وجنوب آن قرار دارد زیبایی دوچندان به محیط بخشیده است قنات‌ها قنات دستجرد: طول این قنات ۵۰۰۰ متر است و تعداد ۱۰۰ میله چاه دارد. عمق مادرچاه این قنات، ۵۰ متر و فاصلهٔ مظهر تا محل آن ۳۰ متر می‌باشد. دبی این قنات ۳۰ لیتر بر ثانیه است. تعداد مالکان این قنات ۱۰۰ نفر می‌باشد و اراضی تحت کشت این قنات ۱۶۰ هکتار می‌باشد. قنات نهاجرد: طول این قنات ۱۵۰۰ متر است و تعداد ۵۰ میله چاه دارد. عمق مادرچاه این قنات، ۲۵ متر و فاصلهٔ مظهر تا محل آن ۱۵ متر می‌باشد. دبی این قنات ۳۰ لیتر بر ثانیه است. تعداد مالکان این قنات ۹۰ نفر می‌باشد و اراضی تحت کشت این قنات ۷۰ هکتار می‌باشد. محصولات روستا از مهم‌ترین محصولات این روستا می‌توان به بادام، گردو، انگور، زردآلو، هلو اشاره کرد. درخت بادام با توجه به کمبود آب و کوهستانی بودن منطقه حدود ۷۰ درصد از محصولات باغی به این محصول اختصاص یافته‌است. این درختچه بیشتر در دره‌های شنزار و دارای آب و هوای سرد به صورت دیم کاشت می‌شود که ارتفاع آن حدود ۴–۶ متر می‌رسد و درباغات هم به صورت آبی و در کنارپشته‌های انگورکشت می‌شود. تاک گردو امروزه به علت تجاری بودن محصول این درخت، ساکنین روستا بیشتر باغات خود را به این محصول اختصاص داده‌اند. تاک انگور با نام علمی انگوری‌ها vinifera از خانواده انگورسانان Vitaceae است. در این روستا انگور کشمشی، دیوانه، لعل، عسکری و انگشت عروس کشت می‌شود که بیشتر مصرف روستا بوده‌است. مردم و مشاغل جمعیت این روستا ۱۴۸خانوار و ۷۳۳ نفر جمعیت دارد. مشاغل عمده روستا شامل: زراعت، باغداری، دامداری و کارگری است.", "version_id": "17606790453000446760"},
{"wikidata_id": "Q5718492", "text": "پژوهشکده لیزر و پلاسما فعالیتهای آموزشی با توجه به نیاز مبرم به تربیت نیروی کارآمد در علم فوتونیک، پلاسما و لیزر تلاش فراوانی از سوی اعضای هیئت علمی پژوهشکده برای تأسیس دوره‌های تحصیلات تکمیلی فوتونیک و مهندسی پلاسما، برای اولین بار در ایران و منطقه در مقطع کارشناسی ارشد به عمل آمد و سرانجام اولین دوره کارشناسی ارشد فوتونیک در سال ۱۳۸۱ و اولین دوره کارشناسی ارشد مهندسی پلاسما در سال ۱۳۸۴ با پذیرش دانشجو از طریق آزمون سراسری برگزار شد و به دنبال آن برخی از مراکز دانشگاهی دیگر نیز این رشته‌ها را دایر نمودند. در مرحله بعد و جهت تکمیل چرخه تربیت نیروی انسانی مقدمات تأسیس دوره دکتری فوتونیک فراهم و پس از اخذ موافقت شورای گسترش آموزش عالی اولین دوره دکتری فوتونیک در سال ۱۳۸۳ برگزار شد. در حال حاضر تعداد ۱۰۱ دانشجوی کارشناسی ارشد فوتونیک و ۳۲ دانشجوی کارشناسی ارشد مهندسی پلاسما و ۶۶ دانشجوی دکترای فوتونیک در این پژوهشکده مشغول به تحصیل، پژوهش و انجام پروژه می‌باشند. همچنین از سال ۱۳۸۱ تا کنون تعداد ۴۵۰ دانشجو در مقطع کارشناسی ارشد و ۸۵ دانشجو در مقطع دکترا از پژوهشکده فارغ‌التحصیل شده‌اند. علاوه بر دانشجویان رشته‌های فوتونیک و مهندسی پلاسما، بخشی از دانشجویان مقطع تحصیلات تکمیلی گروه فیزیک دانشکده علوم دانشگاه شهید بهشتی نیز پروژه‌های مربوط به پایان‌نامه و رساله خود را در این پژوهشکده می‌گذرانند. فارغ التحصیلان این پژوهشکده قابلیت انجام پروژه‌های تحقیقاتی و صنعتی را در صنایع وابسته دارند. فعالیت‌های پژوهشی در طی ده سال گذشته حدود ۳۵۰ مقاله علمی در مجله‌های معتبر با نمایه ISI و مجلات معتبر علمی پژوهشی توسط اعضای هیئت علمی این پژوهشکده به چاپ رسیده است. همچنین بیش از ۴۵۰ مقاله نیز در کنفرانس‌های معتبر داخلی و بین‌المللی ارائه گردیده است. در زمینه طرح‌های پژوهشی تاکنون ۸۵ طرح درون سازمانی (قرارداد عقد شده بین اعضای هیئت علمی و معاونت پژوهشی دانشگاه) و ۷۹ طرح برون سازمانی با سازمانها و نهادهای مختلف از قبیل شرکت پژوهش و توسعه صنعت نفت، مرکز صنایع نوین، وزارت دفاع، وزارت علوم (مرکز مطالعات و همکاری‌های علمی و بین‌المللی)، مرکز تحقیقات مخابرات ایران، سازمان فضایی ایران و سایر نهادها منعقد گردیده که تعدادی از آنها با موفقیت به پایان رسیده و تعدادی دیگر نیز در دست اجرا است.", "version_id": "919419737150627726"},
{"wikidata_id": "Q5155086", "text": "سلول تغییر ساختار یک سلول تغییر همان‌طور که در بالا گفته شد، یک سلول تغییر باید بین یک منبع ولتاژ و یک منبع جریان قرار گیرد. بسته به وضعیت سلول، هر دو منبع یا متصل، یا جدا شده‌است. هنگام جدا شدن، منبع جریان باید اتصال کوتاه شود، زیرا وجود جریان در یک مدار باز غیرممکن است. بنابراین شماتیک اساسی یک سلول تعویض در شکل ۳ (بالا) داده شده‌است. این دو سوئیچ با حالت‌های متضاد استفاده می‌شود: در شکل بندی شکل ۳ نشان داده شده‌است، هر دو منبع جدا شده‌اند و منبع جریان اتصال کوتاه شده‌است. هنگامی که سوئیچ بالا روشن است (و سوئیچ پایین خاموش است)، هر دو منبع وصل می‌شوند. در واقع، همگام سازی کامل بین سوئیچ‌ها غیرممکن است. در یک نقطه در طول تعویض، آن‌ها هر دو (به طوری اتصال کوتاه شدن منبع ولتاژ) یا خاموش (رها کردم منبع جریان در یک مدار باز) می‌شود. به همین دلیل یکی از سوئیچ‌ها باید با یک دیود جایگزین شود. یک دیود یک دستگاه تغییر طبیعی است، به عنوان مثال حالت آن توسط خود مدار کنترل می‌شود. آن را در لحظه دقیق آن را روشن یا خاموش خواهد شد. نتیجه استفاده از یک دیود در یک سلول تعویض این است که آن را یک جهته می‌سازد (نگاه کنید به شکل ۳). سلول دو طرفه می‌تواند ساخته شود، اما اساساً معادل دو سلول دو طرفه است که به‌طور موازی متصل می‌شوند. سلول تغییر در مبدل سلول سوئیچینگ را می‌توان در هر مبدل قدرت الکترونیکی پیدا کرد. بعضی از مثال‌ها در شکل ۴ آورده شده‌است. همانگونه که مشاهده می‌شود، یک منبع «جریان» (در واقع یک حلقه که دارای یک سلف است) همیشه بین نقطه میانی و یکی از اتصالات خارجی سلول تغییر متصل می‌شود، در حالی که یک منبع ولتاژ یا یک خازن یا یک اتصال سری در مجموعه ای از منبع ولتاژ و خازن) همیشه به دو اتصال خارجی متصل می‌شود.", "version_id": "6602288951146374715"},
{"wikidata_id": "Q41613", "text": "کنستانس دوم سال‌های نخستین کنستانس در ۷ نوامبر ۶۳۰ در قسطنطنیه زاده شد. او پسر هراکلیوس کنستانتین (بعدتر کنستانتین سوم) و گرگوریا بود و با عنوان فلاویوس هراکلیوس غسل تعمید یافت (او بعدتر در طول حکومتش با نام‌های کنستانتین و کنستانس شناخته شد و به‌خاطر ریش انبوهش به پوگاناتوس شهرت یافت). هراکلیوس، امپراتور بیزانس پدر هراکلیوس کنستانتین بود که در فوریهٔ ۶۴۱ درگذشت و پس از او هراکلیوس کنستانتین باعنوان کنستانتین سوم به‌طور مشترک با برادر ناتنیش هراکلوناس به امپراتوری بیزانس رسید. اما دیری نپایید که کنستانتین سوم در همان سال و احتمالاً بر اثر بیماری سل درگذشت و چنین شایع شد که هراکلوناس و مادرش مارتینا او را به قتل رسانده‌اند. در نتیجهٔ این شایعات شورشی به رهبری ژنرال والنتینوس به‌وقوع پیوست و او هراکلوناس را وادار کرد تا خواهرزادهٔ جوانش کنستانس را به فرمانروایی مشترک با خود برگزیند. مارتینا به‌منظور حفظ تعادل با تاجگذاری پسر کوچکش سزار داوید او را به مقام امپراتوری رساند. اما این کار او باعث رنجش حامیان کنستانس گردید و والنتیانوس اینگونه شایع کرد که هراکلوناس و مادرش می‌خواهند کنستانس و طرفدارانش را حذف نمایند. این موضوع به شورشی مجدد علیه هراکلوناس انجامید که با پیروزی شورشیان همراه بود. آنها زبان مارتینا و بینی هراکلوناس را بریده و سپس به رودس تبعیدشان نمودند. رسیدن به امپراتوری پس از برکناری و تبعید امپراتور پیشین در سپتامبر ۶۴۱ که گمان می‌رود در همان سال نیز درگذشته باشد، امپراتوری روم شرقی به کنستانس رسید و او با عنوان کنستانس دوم تاجگذاری کرد. از آنجا که کنستانس دوم در زمان بر تخت نشستنش ۱۱ سال بیشتر نداشت، سنای قسطنطنیه به‌عنوان نایب‌السلطنهٔ او تا زمانی که به سن بلوغ برسد ادارهٔ حکومت را در دست گرفت. درگیری با مسلمانان در دومین سال از حکومت کنستانس، مسلمانان با حمله به مصر آنجا را به تصرف خود درآورده و در ۶۴۷ به ارمنستان یورش بردند. در ۶۴۸ آنها فریگیه را مورد تاخت و تاز خود قرار داده و در ۶۴۹ نخستین حملهٔ دریایی خود به کرت را آغازکردند. یورش گستردهٔ مسلمانان به کیلیکیه و ایسوریا در فاصلهٔ ۶۵۰ تا ۶۵۱ سبب شد تا کنستانس وارد مذاکرات صلح با معاویه پسر ابی سفیان، فرماندار سوریه در دورهٔ خلافت عثمان شود. مهلت کوتاهی که در نتیجهٔ آتش‌بس به‌وجود آمد این امکان را به کنستانس داد تا نواحی غربی ارمنستان را همچنان در اختیار روم شرقی نگاه دارد. اما معاویه در ۶۵۴ بار دیگر حملات دریایی خود را از سر گرفت و رودس را غارت نمود. کنستانس در ۶۵۵ ناوگانی را برای مقابله با مسلمانان به فینیکه فرستاد و خود فرماندهی آن را بر عهده گرفت. اما نتیجهٔ نبرد برای روم شرقی فاجعه‌بار بود. ۵۰۰ کشتی بیزانسی طی نبرد فینیکس غرق شد و امپراتور تنها با رشادت یکی از سربازانش توانست جان سالم از این مهلکه به در برد. عثمان به‌دنبال این پیروزی آمادهٔ حمله به قسطنطنیه می‌شد که در ۶۵۶ به‌قتل رسید و مسلمانان درگیر جنگ‌های داخلی با یکدیگر شدند. سرانجام کنستانس دوم در ۶۵۹ موفق شد تا عهدنامهٔ صلحی را با فرماندار سوریه به امضا برساند. سیاست‌های داخلی کنستانس که شاهد تقسیم امپراتوری در پی اختلاف‌های مذهبی بود در دوران فرمانرواییش تلاش کرد تا کلیسایی متحد و یکپارچه را به‌وجود آورد. او در ۶۴۸ فرمانی را با عنوان تایپوس صادر نمود که به‌موجب آن، بحث دربارهٔ ذات الهی و دات انسانی مسیح که عامل بروز درگیری بود ممنوع می‌شد. پاپ مارتینوس یکم این فرمان را محکوم کرد و کنستانس او را در ۶۵۳ دستگیر و تبعید نمود. کنستانس دوم در ۶۵۴ پسرش کنستانتین (بعدتر کنستانتین چهارم) را به امپراتوری مشترک با خود رساند و برادرش تئودوسیوس را از جانشینی خود محروم ساخت. او سپس در ۶۶۰ فرمان قتل برادرش را صادر نمود که این برادرکشی باعث نفرت زیردستانش در قسطنطنیه از او شد. مرگ کنستانس در ۶۶۳ به‌منظور سفر به مناطق غربی پایتخت را ترک نمود و با گذر از شمال ایتالیا به رم و پس از آن به سیراکوزا در سیسیل رفت و در همانجا اقامت گزید. او در نظر داشت تا آنجا را به پایتخت همیشگی و مرکز استراتزیک امپراتوری برای مقابله با حملهٔ مسلمان در غرب بدل سازد. اما این تصمیم او مورد پسند هیچکدام از اهالی سیراکوزا و قسطنطنیه واقع نشد و سرانجام در ۱۵ سپتامبر ۶۶۸، هنگامی که کنستانس مشغول استحمام بود توسط پیشکار خود به قتل رسید.", "version_id": "2862729218892441878"},
{"wikidata_id": "Q2630168", "text": "تغییرپذیری تغییرپذیری (به انگلیسی: Lability) پتانسیل هر ماهیت برای تغییر کردن است. شیمی تغییرپذیری در شیمی برای گونه‌های شیمیایی ناپایدار و در حالت گذار استفاده می‌شود. برای نمونه اگر یک مولکول دارای یک صورت‌بندی برای مدت کوتاهی باشد؛ پیش از آنی‌که به تراز انرژی پایین‌تر بیاید، به آن صورت‌بندی، تغییرپذیر اطلاق می‌گردد. تغییرپذیری در شیمی آلی فلزی، شیمی معدنی و سینتیک شیمیایی کاربرد دارد. واکنش‌پذیری به صورت کلی، کمپلکس‌های معدنی از نظر واکنش‌پذیری به دو دسته تغییرپذیر (به انگلیسی: Labile) و بی‌اثر (به انگلیسی: Inert) تقسیم می‌شوند (گاهی بجای تغییرپذیر از واژگان فعال یا ناپایدار نیز استفاده می‌گردد. ). زیست‌شناسی در زیست‌شناسی، یاخته تغییرپذیر، یاخته‌ای است که به‌طور ثابت با ورود و باقی‌ماندن در هسته سلولی تقسیم می‌شود.این یاخته در مقابل یاخته پایدار قرار دارد.", "version_id": "2104668243646559978"},
{"wikidata_id": "Q56371059", "text": "رسانه مرجع نظام بانکی و اقتصادی دربارهٔ ایبِنا خبرگزاری اقتصاد و بانک ایران (ایبِنا)، ۱۶ مرداد ماه سال ۱۳۹۵ با مدیر مسوولی علی دیواندری با شعار \"رصد موثق اخبار بانکی و اقتصادی \" به جمع رسانه‌های کشور پیوست. همچنین در تاریخ دوم خرداد ماه سال ۱۳۹۷ ولی‌الله سیف رئیس کل وقت بانک مرکزی با حضور در دفتر این رسانه، تحریریه جدید را افتتاح کرد(لینک خبر) هدف از ایجاد این رسانه، کمک به سایر بخش‌های رسانه‌ای کشور برای تولید اطلاعات دربارهٔ فعالیت‌های بانکی و نگاه حرفه‌ای تر به این صنعت است؛ از سوی دیگر ایجاد مرجعی برای کسب اخبار قابل اعتماد در نظام بانکی و اقتصادی از دیگر اهداف این رسانه به‌شمار می‌رود. اخبار در ایبِنا ایبِنا به عنوان رسانه مرجع نظام بانکی و اقتصادی کشور در قالب ۱۱ سرویس خبری شامل اقتصاد کلان، بازار پول، تحلیل روز، اخبار بانک‌ها، اقتصاد ایران، بورس و بیمه، بانکداری الکترونیک، بانک و اقتصاد جهان، عکس و تصویر فعالیت می‌کند. همچنین این رسانه دارای نسخه‌ای به زبان انگلیسی است که در این بخش اخبار مهم روز و مرتبط با حوزه اقتصاد و بانک به زبان انگلیسی ترجمه می‌شود. ساختار تشکیلاتی این رسانه دارای شورای سیاست گذاری متشکل از رئیس کل بانک مرکزی، رئیس شورای هماهنگی بانک‌های دولتی، رئیس کانون بانک‌های خصوصی، نماینده‌ای از سازمان برنامه و بودجه، نماینده از هیئت عامل بانک مرکزی، نماینده مجلس در شورای پول و اعتبار، رئیس پژوهشکده پولی و بانکی بانک مرکزی و مدیرعامل یک بانک با انتخاب اعضااست.", "version_id": "15159260884809415573"},
{"wikidata_id": "Q4308630", "text": "همه‌پرسی انحلال مجلس شورای ملی پیشینه مصدق پس از نخست‌وزیری در پی اصلاحات گسترده بود. او می‌خواست قانون انتخابات را اصلاح کند و صنعت نفت را ملی کند. انتخابات مجلس هفدهم در مجلس شانزدهم نفت ملی شد و فرصت به قانون انتخابات نرسید. برای همین انتخابات مجلس هفدهم با قانون پیش برگزار شد. در انتخابات مجلس شورای ملی هفدهم سال ۱۳۳۰، جبههٔ ملی به موفقیت خوبی رسید. او توانست هر ۱۲ کرسی تهران را به دست آورد و در سراسر کشور ۳۰ نمایندهٔ مستقیم یا غیرمستقیم به دست آورد. انتخابات (که بایست برای ۱۳۶ کرسی برگزار شود) پس از رسیدن به ۷۹ کرسی متوقف شد. پس ۴۹ نمایندهٔ دیگر که از شهرهای دیگر و روستاها بودند حامیان دربار و انگلیس بودند. حدود ۱۰ نماینده محافظه‌کار بودند و حدود ۲۵–۳۰تای دیگر عضو حزب باد بودند که به اینور گراییدند. علت توقف انتخابات در حد ۸۰ نماینده این بود که مصدق می‌خواست به دادگاه لاهه رود و می‌ترسید دیگر نمایندگان را با اعمال نفوذ روی کار آورند و فرمان ایست انتخابات را داد و کمینهٔ نمایندگان به مجلس راه یافتند. نفوذ درباریان و نبود نظارت دقیق بر قانون‌شکنی‌ها به‌ویژه در شهرهای کوچک و روستاها این اختلاف فاحش با تهران را می‌تواند توجیه کند. مصدق خواستار کامل آزاد برگزار شدن انتخابات بود، ولی این باعث شد دست ارتش و محافظه‌کاران برای تقلب در استان‌ها بازماند. همین استدلال برایش کافی بود که ادعا کند آزادی در انتخابات وجود نداشته‌است و در حالی که گروه‌های سیاسی از این انتخابات اعلام نارضایتی می‌کردند، نیز از این انتخابات ناراضی بود. تنها نخست‌وزیر ایران بود که نادرست بودن انتخابات را اعلام کرد. او در بالاترین مقام اجرایی کشور اظهار کرد که حاضر نبوده پیش از اصلاح قانون انتخابات، اقدام به برگزاری انتخابات دورهٔ هفدهم مجلس نماید، اما برای جلوگیری از فترت ناچار شد با همان قانون ناقص عمل کند و با همهٔ تلاشی که به کار برد، آن گونه که انتظار می‌رفت توفیقی حاصل نشد. درگیری مصدق با مجلس او شروع به اصلاحات گسترده‌ای در عرصه‌هایی گوناگون کرد. مصدق برای این اصلاحات از مجلس می‌خواست که اختیارهایی فراقانونی به وی دهد. وی که با تصویب طرح‌هایی دنبال کاهش نفوذ درباریان در امور بود و هیئت دولت را از سلطنت‌طلبان تهی کرده‌بود، با حامیان مذهبیش به رهبری آیت‌الله کاشانی نیز به مشکل خورده‌بود، او چندین وزارت‌خانه را به غیرمذهبیان و حتی ضد روحانیان داده‌بود. علی زهری دولت مصدق را به بهانهٔ بدرفتاری با بازداشت‌شدگان و شکنجه استیضاح کرد و مجلس هم دست سلطنت‌طلبان بود. مصدق که دولت را در شرف سقوط می‌دید از نمایندگان طرفدارش خواست که استعفا کنند و چنین شد و جلسه‌ها به حد نصاب نرسید و مجلس از رسمیت افتاد. مصدق موفق شد همه‌پرسی را برگزار کند. برگزاری این همه‌پرسی نخستین همه‌پرسی تاریخ ایران بود. یکی از ویژگی‌های همه‌پرسی این بود که صندوق‌های مخالف و موافق از هم جدا بود و کسانی که می‌خواستند رای مخالف دهند مشخص می‌شدند. این کار به آزادی انتخابات لطمه زد که البته دلیلش آسانی شمارش رای اعلام شد. مشارکت جمعیت ایران در آن هنگام حدود ۱۷٫۵میلیون نفر بود با میزان رشد جمعیت بیش از ۲٪. با تخمین ۷۰٪ واجد شرایط رای دادن، می‌شود حدود ۱۲میلیون نفر. البته زنان حق رای نداشته‌اند که حدوداً ۶میلیون نفر واجد شرایط می‌شوند. با این حساب مشارکت می‌شود چیزی حدود ۳۳٪ که البته با توجه به مشارکت‌های حداقلی آن هنگام خیلی بوده‌است؛ ولی در کل زیاد نبوده‌است. انتخابات مجلس هجدهم مصدق انحلال مجلس را اعلام کرد و ۲۱ مرداد از شاه خواست زمینهٔ انتخابات مجلس هجدهم را فراهم کند. اگرچه همه‌پرسی با تأیید ۹۹٫۹٪ مردم تصویب شد ولی شاه برخلاف درخواست مصدق این کار را نکرد. مصدق ۲۵ مرداد همزمان با شکست کودتای اول انحلال مجلس را علنی اعلام کرد. پس از کودتای ۲۸ مرداد، در تاریخ ۲۸ آذر ۱۳۳۲ انحلال سنا و مجلس به امضای محمدرضا پهلوی رسید و دی ماه انتخابات برگزار شده اسفند مجلس‌ها بازگشایی شد.", "version_id": "2235882548075473445"},
{"wikidata_id": "Q2573660", "text": "جمال الحسینی تحصیلات و کار جمال تحصیلات ابتدایی را در اورشلیم گذراند و دوره ثانویه را در مدرسه المطران ادامه داد. در سال ۱۹۱۲ او به عضویت دانشگاه آمریکایی بیروت درآمد ولی فقط دو سال آنجا بود و بخاطر بسته شدن دانشگاه به دلیل وقوع جنگ جهانی اول نتوانست ادامه بدهد. وی تسلط خوبی در زبان انگلیسی داشت که باعث انتصاب وی در یک شغل دولتی بالا توسط دولت قیمومیت بریتانیا گردید، ولی به زودی استعفا داد و یک دفتر در اورشلیم برای ترجمه باز کرد. جنبش ملی او به جنبش ملی فلسطین ملحق و به عنوان دبیرکل کمیته‌های اجرایی و دبیرکل شورای عالی اسلامی انتخاب شد. او در سال ۱۹۳۰ در هیئت فلسطینی به رهبری حاج امین الحسینی، به لندن رفت و پس از بازگشت به دلیل شرکت در تظاهرات معروف در اورشلیم در زندان عکا زندانی شد، اما مقامات دولت قیمومیت پس از اینکه فلسطینیان بمدت یک هفته کامل در اعتراض به بازداشت خود دست به اعتصاب زدند آن‌ها را آزاد نمود. او در مارس ۱۹۳۵ به عنوان دبیر حزب عرب فلسطین انتخاب شد، و در سال ۱۹۳۶ به عنوان عضو کمیته عالی عرب درهیئت فلسطینی به لندن رفت. زندان وی به محمد امین الحسینی در بیروت پیوست و زمانی که مقامات انگلیسی کمیته عالی عرب را منحل کردند برخی از اعضای آن به جزیره سیسیل تبعید شدند. در اوایل سال ۱۹۳۹ دریک هیئت فلسطینی را به عنوان رئیس و به نمایندگی از حاج امین الحسینی، در کنفرانس میز گرد شرکت کرد. او بعد از شروع جنگ جهانی دوم و سرکوب انقلاب رشید الگیلانی به عراق و سپس به ایران رفت، جایی که توسط مقامات بریتانیا با تعدادی از رهبران فلسطینی و عربی که قادر به فرار به آلمان نشده بودند، دستگیر شد و پس از آن مقامات بریتانیایی آن‌ها را در اردوگاه آوارگان اهواز قرار داده و به یک بازداشتگاه در رودزیا منتقل نمود، جایی که چهار سال به طول انجامید. بازگشت به فلسطین الحسینی در آغاز ۱۹۴۶ به فلسطین بازگشت و فعالیت‌های سیاسی خود را در موضع رئیس حزب عرب فلسطین از سر گرفت و به عنوان یک عضو کمیته عالی عرب انتخاب شد. او پس از ضربه فلسطینیان به قاهره رفت. در کنفرانس فلسطین در غزه در سال ۱۹۴۸ وی به دعوت شاه عبدالعزیز به عربستان نقل مکان نمود و تا زمان درگذشت ملک عبدالعزیز همراه وی بود او سپس به عنوان وزیر در دولت سعودی و بعد هم مشاور ویژه پادشاه سعود تعیین شد و بخش سیاسی دادگاه سلطنتی را به عهده گرفت و در اکثر سفرهای خارجی همراه پادشاه سعودی بود، سپس او را به سفارش، پادشاه سعودی به نمایندگی در مأموریت‌های مختلف، از جمله کمیته آشتی بین هند و پاکستان در کشمیر، و کمیته حمایت از انقلاب الجزایر با شیخ یوسف یاسین فرستادند. درگذشت جمال الحسینی ۵ ژوئیه ۱۹۸۲، در ریاض درگذشت و در قبرستان العود در ریاض به خاک سپرده‌شد.", "version_id": "5207617168770726014"},
{"wikidata_id": "Q170384", "text": "اپرت اُپِرِت (به فرانسوی: operétte) به گونه‌ای از نمایش آوازی یا اپرای سبُک گفته می‌شود که همراه با آواز فراوان است و گفتگو یا رسیتاتیو کمتری نسبت به اپرا دارد. گاه به کمدی موزیکال(به انگلیسی: musical comedy) نیز «اپرت» گفته می‌شود (که نمایشی با طرح طنز و کمدی سبک، آواز و گفتگو (دیالوگ) است که چندان قابل تفکیک از اپرا(balladopera)، اپرای سبک(liqhtopera) یا اپرای خنده‌آور(operacomique) نیست). اپرت‌های فارسی از اپرت‌های نوشته‌شده به زبان فارسی می‌توان به عنوان نمونه به اپرت کلاسیک رودابه با نقش بنیادین رودابه دختر مهراب کابلی در سه اکت (به انگلیسی: Rudabe) اشاره کرد که بر مبنای داستانی از شاهنامه فردوسی نوشته و آهنگسازی شده‌است.", "version_id": "15623432240240739113"},
{"wikidata_id": "Q1957169", "text": "اس‌تی‌آی اینترنشنال فریم ماژولار اس‌تی‌آی بیشتر به خاطر اسلحه‌های فریم ماژولار خود معروف است. اس‌تی‌آی حق ثبت اختراع فریم ماژولار خود را با Strayer Voigt Inc به اشتراک می‌گذارد. تاریخچه در سال ۱۹۹۰، یک اسلحه ساز به نام ویرجیل تریپ (Virgil Tripp)، شروع به ساخت سلاح‌های 1911s سفارشی برای استفاده در رقابت، به ویژه در رقابت USPSA/IPSC کرد. پس از مدتی، ویرجیل شروع به طراحی قطعات برای 1911s، از جمله چکش و ماشین تخلیه الکتریکی (EDM) کرد. شرکت ویرجیل به نام Tripp Research, Inc نام گذاری شد و بیشتر قطعات وی توسط چیپ مک‌کورمیک، قهرمان تیراندازی اسلحه، تحت عنوان شرکت خود چیپ مک‌کورمیک (معروف به CMC) فروخته و به بازار عرضه می‌شد. در سال ۱۹۹۳، یک مهندس و متخصص طراحی با رایانه (CAD) به نام سندی استرایر به Tripp Research , Inc پیوست. تریپ و استرایر با طراحی یک فریم ماژولار ۱۹۱۱ برای تیراندازان IPSC، بازار ۱۹۱۱ را متحول کردند. در حالی که شرکت Para Ordnance قبلاً یک فریم با ظرفیت ۱۹۱۱ در بازار داشت، از جنس استیل بود. فریم جدید از پلاستیک تقویت شده با فیبر ساخته می‌شد که محافظ ماشه، دسته و خشاب را به خوبی ترکیب می‌کرد. این سیستم از یک دستهٔ اختصاصی استفاده می‌کند که به قسمت فوقانی فریم وصل می‌شود. در نتیجه وزن فریم ماژولار جدید کمتر از نیمی از وزن فریم قدیمی بود. علاوه بر این، در حالی که قاب شرکت پارا نسبتاً بزرگتر از یک ۱۹۱۱ استاندارد است، مدل STI مانند ۱۹۱۱ معمولی است زیرا دستگیره‌ها به جای پیچ خوردن به سمت خارج، در پلاستیک فریم قرار می‌گیرند. Tripp و Strayer به عنوان دارندگان حق ثبت اختراع فریم ماژولار لیست شدند. کمی پس از معرفی قاب ماژولار، نام این شرکت به STI (Strayer-Tripp, Inc.) تغییر یافت و به اشتایر مقداری سهام در شرکت جدید داده شد. در ژوئن ۱۹۹۴، سندی استرایر شرکت اس‌تی‌آی را ترک کرد تا شرکت جدیدی به نام Strayer Voigt Inc را تأسیس کند، که تپانچه‌های کاملاً سفارشی تولید می‌کند بر خلاف مدل‌های «نیمه سفارشی» شرکت اس‌تی‌آی. در نوامبر ۱۹۹۴، دیو و شرلی اسکینر، صاحبان یک شرکت الکترونیکی به نام تسکو وارد تجارت و همکاری با اس‌تی‌آی شدند. در اوایل سال ۱۹۹۷، اسکینرز اس‌تی‌آی را از ویرجیل تریپ خرید و این شرکت را به STI International, Inc. تغییر نام داد. ویرجیل در ادامه یک شرکت جدید با استفاده از نام Tripp Research, Inc تأسیس کرد که محصولات مختلفی برای اسلحه‌های ۱۹۱۱ تولید می‌کند. در دوران ریاست جمهوری کلینتون که ممنوعیت ظرفیت بالای خشاب‌ها وضع شد، اس‌تی‌آی با تمرکز بر صادرات و قانون حمل مخفیانه اسلحه همچنان در کار خود باقی ماند. از سال ۲۰۰۷، اس‌تی‌آی سومین صادرکننده تپانچه در آمریکا است. از ۱۹۹۴ تا اواخر دهه ۱۹۹۰، اس‌تی‌آی یک فروشگاه سفارشی داشت که اسلحه‌ها را به سفارش مشتری سفارشی سازی می‌کرد. در ژانویه ۲۰۰۵، دیو اسکینر این شرکت را به کارمندان اس‌تی‌آی فروخت و آن را به عنوان اولین شرکت در صنعت سلاح که مالکیت سهام آن در اختیار کارکنان است تبدیل کرد. در سال ۲۰۱۰ تیم دیلون به عنوان مدیرعامل استخدام شد و بعداً به هیئت مدیره پیوست. دیلون در اوایل سال ۲۰۱۴ این شرکت را ترک کرد. گرگ مونی در سال ۲۰۱۴ به عنوان مدیر عامل و عضو هیئت مدیره به اس‌تی‌آی پیوست و هم‌اکنون در هر دو وظیفه خدمت می‌کند. یک گروه سهام خصوصی به نام سرمایه گذاران وست ویندوز، اس‌تی‌آی را خریداری کردند و مونی را در سپتامبر ۲۰۱۷ اخراج کردند اس‌تی‌آی امروز امروزه، اس‌تی‌آی طیف گسترده‌ای از تپانچه‌های دو ردیفی ۱۹۱۱ را بر اساس فریم ماژولار خود تولید می‌کند. همچنین قطعات جانبی کاملی از جمله قطعات مخصوص تپانچه‌های ۱۹۱۱ مانند کیت‌های فریم ماژولار (که توسط اسلحه سازها برای ساخت اسلحه‌های کامل استفاده می‌شود)، اسلایدها، لوله‌ها، ماشه‌ها، چکش‌ها، انگشت شست و گریپت، توقف اسلایدها، پین شلیک‌ها، میله‌های راهنما، راهنماهای خشاب، خشاب‌ها، و قاب‌های دوربین.", "version_id": "9044021647799751346"},
{"wikidata_id": "Q856687", "text": "گیولا های گیولا های (در برخی منابع غربی: یولیوس هی) (زادهٔ ۵ می ۱۹۰۰ – درگذشتهٔ ۷ می ۱۹۷۵) نمایش‌نامه‌نویس و روشن‌فکر کمونیست مجارستانی بود. هی در ۱۹۰۰ به دنیا آمد. او در دههٔ ۲۰ در جنبش کمونیستی در آلمان فعال بود. او در دههٔ ۱۹۵۰ از مخالفان درونی اتحادیه نویسندگان مجارستان بود و در وقایع انقلاب مجارستان در ۱۹۵۶ از شوراهای کارگری طرف‌داری می‌کرد. در طول انقلاب او نقش مهمی در اتحادیه نویسندگان مجارستان به عنوان سازمانی انقلابی بازی کرد. او در جنبش شورهای کارگری نقش مهمی داشت و در تقاضایی رادیویی از تمام روشن‌فکران جهان تقاضای کمک کرد(در حالی که ساختمان پارلمان به دست نیروهای شوروی می‌افتاد). هی پس از ۱۹۵۶ از مجارستان فرار کرد و در غرب به نویسندگی مشغول شد. او در ۱۹۷۵ در آسکونا، سوئیس درگذشت. کتاب \"متولد ۱۹۰۰: خاطره\" از اوست.", "version_id": "17213924690792425119"},
{"wikidata_id": "Q158642", "text": "زغال‌اخته جشنواره زغال اخته کلیبر، به خاطر قرار گرفتن در میان کوه‌های بلند، دارای آب و هوای خاصی است که مشخصا برای بار آوری زغال اخته مناسب می‌باشد. می‌توان ادعا کرد که «زغال اخته» سمبولی از هویت کلیبر است. در اواخر تابستان میوه‌های رسیده در اغلب دکان‌های اطراف خیابان اصلی به فروش می‌رسد. در سال‌های اخیر فرمانداری کلیبر با برگزاری جشنواره زغال اخته برای ترویج تولید تجاری و بازاریابی این میوه‌ها تلاش کرده‌است. خواص دارویی زغال‌اخته طبق نتایج به دست آمده در یک مطالعه اخیر، چنین استنباط می‌شود که مصرف میوهٔ زغال اخته دارای آثار هیپوگلیسمیک بوده‌است و می‌تواند سبب بهبود تغییرات بافتی پانکراس در جریان بیماری دیابت گردد که شاید این اثرات به خاطر وجود آنتوسیانین‌ها و سایر ترکیبات آنتی اکسیدانی موجود در میوه باشد. خواص دارویی دیگر زغال اخته نیز به صورت گسترده تحت مطالعه قرار گرفته و در مجلات تخصصی گزارش شده‌است. چوب زغال‌اخته چوب زغال اخته چگالی بالایی دارد و، بر خلاف چوب‌های دیگر، در آب غوطه ور نمی‌شود. بخاطر این مشخصه چوب مذکور در ساخت دسته ابزارها و قطعات ماشین‌ها ارزش ویژه‌ای دارد. بعد از قرن هفتم قبل از میلاد یونانی‌ها چوب زغال را در ساخت نیزه و کمان استفاده کردند. گستردگی استفاده از چوب زغال در اسلحه سازی باعث شد در اشعار یونانی مربوط سروده شده در قرون چهارم و سوم قبل از میلاد زغال اخته با نیزه مترادف شود. در ایتالیا، چوب دستی چوپانان crognolo یا grugnale، به معنی درخت زغال، نامیده می‌شود. تا سال‌ها قبل چوبدستی‌های تهیه شده از درخت زغال به صورت عمده در بازار مکاره شهر اهر معامله می‌شد. از آنجا که اغلب این چوب‌ها از جنگل‌های ارسباران می‌آمد، دولت برای حفاظت از محیط زیست خرید و فروش اینگونه چوب دستی‌ها را محدود کرده‌است.", "version_id": "2351981049667708186"},
{"wikidata_id": "Q236599", "text": "اتل اسمایت زندگی‌نامه اتل مری اسمایت در سیدکاپ در انگلستان به دنیا آمد. او فرزند چهارم از خانواده‌ای با هشت فرزند بود. پدرش یک سرلشکر و مخالف فعالیت او در زمینهٔ موسیقی بود. از آنجایی که اتل مصمم بود تا به رهبری ارکستر بپردازد، به فراگیری موسیقی زیر نظر یک معلم خصوصی پرداخت که او را با موسیقی ریشارد واگنر و هکتور برلیوز آشنا ساخت. پس از آن به کنسرواتوار لایپزیگ رفت و آهنگسازی را زیر نظر کارل راینکه ادامه داد. در زمان تحصیل در کنسرواتوار لایپزیگ بسیاری از آهنگسازان بزرگ زمان خود مانند آنتونین دورژاک، ادوارد گریگ، و پیوتر ایلیچ چایکوفسکی را ملاقات کرد. اسمایت پس از یک سال کنسرواتوار را رها ساخت و زیر نظر هاینریش فون هرزوگنبرگ به یادگیری موسیقی پرداخت. هرزوگنبرگ زمینهٔ دیدار او را با کلارا شومان و یوهانس برامس فراهم ساخت. از کارهای اسمایت می‌توان به کنسرتو برای ویولن، هورن و ارکستر، مس در ر، و اپراهایی چون جنگل و خرابکارها اشاره کرد. اپرای خرابکارها مهم‌ترین اپرای انگلیسی در فاصلهٔ زمانی میان پرسل و بریتن دانسته می‌شود و اپرای جنگل (۱۹۰۳) به مدت یک قرن تا سال ۲۰۱۷ میلادی، تنها اپرای ساخت یک زن بوده که در متروپولیتن نیویورک تهیه شده بوده است. از سال ۱۹۱۳ رفته رفته قدرت شنیداری‌اش کاهش یافت و پیش از آنکه ناشنوایی فعالیت موسیقی‌اش را به پایان رساند، توانست چهار کار بزرگ دیگر را کامل کند. پس از آن وقت خود را صرف ادبیات کرد و در میان سال‌های ۱۹۱۹ تا ۱۹۴۰ ده کتاب موفق را منتشر ساخت که بیشتر در سبک خودزندگی‌نامه‌ای بودند. به پاس فعالیت‌های او به‌عنوان آهنگساز و نویسنده، در ۱۹۲۲ میلادی رتبه امپراتوری بریتانیا به او اهدا گردید. او نخستین آهنگساز زن بود که موفق به دریافت لقب بانو گشت. اسمایت دو دکترای افتخاری از دانشگاه‌های آکسفورد و دورهام دریافت کرد. او در ۱۹۴۴ میلادی در ۸۶ سالگی در وودکینگ درگذشت. مشارکت در جنبش حق رأی زنان اسمایت در ۱۹۱۰ میلادی به اتحاد اجتماعی و سیاسی زنان پیوست که یک سازمان سافراجت بود. او به مدت دو سال موسیقی را برای خدمت به این جنبش کنار گذاشت. «مارش زنان» (۱۹۱۱) او به سرود جنبش حق رأی زنان تبدیل شد. زمانی که در ۱۹۱۲ میلادی املین پنکهرست از اعضای اتحادیه خواست تا شیشهٔ پنجرهٔ خانهٔ هر سیاستمداری که با حق رأی زنان مخالف است را بشکنند، اسمایت جزو ۱۰۹ عضوی بود که به درخواست او پاسخ داد. او، پنکهرست و ۱۰۰ زن دیگر بازداشت شدند و اسمایت دو ماه را در زندان گذراند. زمانی که در ۱۹۱۲ میلادی، سر توماس بیچام که دوست اسمایت بود به ملاقات او در زندان رفت، زنان را در حال رژه و آوازخوانی در حیاط یافت در حالی که اسمایت از پنجره ترانهٔ «مارش زنان» را برای آن‌ها با مسواک رهبری می‌کرد. زندگی شخصی اسمایت در طول زندگی خود چندین ماجرای عاشقانه داشت که بیشتر آن‌ها با زنان بود. دوست و اپرانامه‌نویس او، هنری بنت بروستر شاید تنها معشوق مذکر او باشد. اسمایت در ۱۸۹۲ به او نوشت: «نمی‌دانم چرا برای من خیلی آسان‌تر است که شخصی از جنس خود را عاشقانه دوست بدارم تا شخصی از جنس تو را. نمی‌توانم آن را از ذهنم بیرون کنم چرا که من از نظر فکری شخص کاملاً سالمی هستم.» اتل مدتی عاشق مدافع حق رأی زنان، املین پنکهرست بود. او در ۷۱ سالگی عاشق ویرجینیا وولف نویسنده شد که او هم در جنبش حق رأی زنان کار می‌کرد. رابطهٔ اسمایت با ویولت گوردون وودهاوس توسط راجر اسکروتن در اپرایی به نام ویولت (۲۰۰۵) نشان داده شده است. اسمایت در طول زندگی‌اش بطور فعالی به ورزش می‌پرداخت. در زمان جوانی یک اسب‌سوار علاقه‌مند بود. او همچنین به گلف علاقهٔ بسیاری داشت. برادر اسمایت به درخواست خواهرش، خاکستر او را پس از مرگش در بیشه‌ای در کنار باشگاه گلفی که اسمایت عضو آن بود پخش کرد.", "version_id": "16897492015944725682"},
{"wikidata_id": "Q2601875", "text": "یحیی بن سرافیون یحیی بن سرافیون پزشکی شامی بود که در قرن نهم می‌زیست. یحیی بن سرافیون ظاهراً یک پزشک مسیحی ابن سرابیون. ووستنفلد تنها محققی است که به نام جدّ وی اشاره کرده‌ است. نام او در منابع اسلامی یحیی و هم یوحنا (صورت دیگری از یحیی) آمده‌ و تلفظ سریانی آن یوحنان بار سراپیون۱ است (اولمان، (۱۰۲ بعضی از نویسندگان متأخر برای احتراز از اشتباه میان او و کسان دیگری که به آن نام شهره بوده‌اند، وی را ابن سرابیونِ قدیم خوانده‌اند (سارتن، ۱/۷۰۴؛ قس: لکلرک، (I/113 ابن سرابیون نه تنها در میان مسلمانان، بلکه در غرب نیز پرآوازه است و تاریخ‌نگاران علوم بسیار به وی پرداخته‌اند، زیرا آثار او افزون بر عربی، به لاتینی و عبری نیز ترجمه و برخی به لاتینی هم چاپ شده‌است. پدر وی، سرابیون، طبیبی از اهالی باجَرما (یا باجَرمَق، منطقه‌ای در شرق دجله) بود و دو پسرش یوحنا و داوود نیز به پزشکی پرداختند و میلی (ص او را مسیحی معرفی کرده‌اند، از هیچ‌ یک از منابعی قدیمی اسلامی این معنی را نمی‌توان دریافت و عبارت ابن ابی اصیبعه نیز در هنگام نام بردن پزشکان معاصر با طبیبان اسکندرانی، که ابن سرابیون نیز جزو آنان است، در این باره صراحت ندارد . با توجه به سوابق تاریخی سریانی زبانان، احتمال مسیحی بودن ابن سرابیون تقویت می‌شود. به علاوه بعید است که دانشمندی مسلمان در سده ۳ق همه آثار خود را به زبان سریانی پدیدآورده باشد. به گفته ابن ندیم (همان‌جا) ابن سرابیون «در صدر دولت» بود. وی به همین اشاره مجمل و مبهم اکتفا کرده و با اتّکا به این گزارش نمی‌توان مقام و موقعیت رسمی و دولتی او را تعیین کرد. تاریخ وفات ابن سرابیون نیز معلوم نیست. لکلرک نکته ظریفی را بیان داشته‌است و آن ترتیب قرار گرفتن ابن سرابیون بین ابن ماسویه (د ۲۴۳ق‌/۸۵۷م) و ابن ربّن طبری (د ۲۴۷ق‌/۸۶۱م) در کتاب الفهرست ابن ندیم است که می‌تواند شاهدی بر تعیین تقریبی زمان حیات و وفات ابن سرابیون باشد. ابن ندیم در جایی از کتاب خود یادآور می‌شود که همواره تقدم و تأخر زمانی افراد و اشخاصی را که در سراسر کتاب از پی هم آورده (و گاهی با اندکی پس و پیشی)، ملحوظ داشته‌است (ص ۱۶۳). از این‌رو می‌توان نظریه لکلرک را پذیرفت و به گفته سزگین که ۲۵۰ق‌/۸۶۴م را حدود تقریبی وفات ابن سرابیون قرار داده‌است، اعتماد کرد III/240) .(GAS,) ابن سرابیون ظاهراً به زبان عربی تسلطی نداشت و به همین دلیل تمام آثار خود را به زبان سریانی نوشت (ابن ندیم، ۳۵۴؛ ابن قفطی، همان‌جا). اما ابن ندیم با عبارتی مبهم همچنین یادآوری کرده که او خود کتاب کُنّاش کبیر را به عربی ترجمه‌کرد (همان‌جا). وی در زمانی می‌زیست که علم و تمدن در اسلام رو به پیشرفت و شکوفایی بود و به همین سبب اندکی پس از مرگ او آثارش به زبان عربی ترجمه شد و پزشکان بزرگی به آنها استناد جستند و از این روست که در تاریخ علم و فرهنگ اسلامی اهمیت یافته‌است. آثار: پنج اثر از ابن سرابیون گزارش شده که برخی از آنها در دست است و بجز یک اثر، بقیه کتابهای او در طب است. ابن سرابیون برای نوشتن آثار خود از منابع بسیاری استفاده کرده‌است، از جمله آثار یوحنای نحوی و برزویه ایرانی (لکلرک، I/16 برای بقیه منابع او نک: III/241 .(GAS, از آثار ابن سرابیون هم نقلهای بسیاری به عمل آمده و هم انتقادهایی بر آنها وارد شده‌است. از جمله منتقدین علی بن عباس مجوسی اهوازی است. مجوسی در مقدمه کامل الصناعه الطبیه الملکی یا کتاب الملکی، ابن سرابیون را نکوهیده و «نقائض» او را ذکر کرده‌است. مجوسی که از بسیاری از پزشکان یونانی و مسلمان انتقاد کرده‌است، ابن سرابیون را متهم می‌کند که در کتاب خود فقط از مداوا به وسیله داروها سخن گفته و توجهی به اعمال جراحی نداشته و بسیاری از بیماریها را نیاورده است (۱/۴) و به گفته نویبورگر۲ در شناخت بیماریها تابع تنظیم و ترتیب علمی نبوده‌است III/240-241) .(GAS, معروف‌ترین آثار ابن سرابیون دو کتاب کناش۳ اوست: کُنّاش الکبیر:، در طب در ۱۲ مقاله. این کتاب در قدیم به عربی ترجمه شد (ابن ندیم، ابن قفطی، همانجاها). ابوالحسن ثابت بن ابراهیم حرّانی (د ۳۶۹ق‌/۹۸۰م) اثری به نام اصلاح مقالات من کتاب یحیی بن سرافیون دارد (ابن ندیم، ۳۶۰) که به عقیده سزگین III/241) اصلاح کناش الکبیر ابن سرابیون است (قس: لکلرک، (I/117 نسخه عربی کناش موجود در کتابخانه سلطنتی بروکسل (باون، به گفته سزگین نسخه‌ای از همین کتاب است (برای بقیه نسخه‌ها نیز نک:، GAS همان‌جا) کُنّاش الصغیر: در ۷ مقاله، مشهورترین اثر ابن سرابیون است که در زمان ابن ابی اصیبعه شهرت کافی داشته. ابن قلانسی در موردی از کتب کنّاش به‌طور مطلق یاد کرده‌است که شاید همین کتاب باشد. این کتاب در ۳۱۸ق‌/۹۳۰م به وسیله موسی بن ابراهیم حدیثی کاتب برای ابوالحسن بن نفیس به عربی درآمد. حسن بن بهلول اوانی طبرهانی و ابوبشرمتّی هم آن را ترجمه کردند. ترجمه حدیثی بهتر و نیکو عبارت‌تر از آنِ ابن بهلول بود (ابن ابی اصیبعه، ۱/۱۰۶). در نسخه عربی موجود در اسکوریال، ترجمه ابن بهلول افزودگیهایی بر ترجمه حدیثی دارد که گزارش ابن ابی اصیبعه را تأیید می‌کند II/29) , 2 .(ESCاز ترجمه عربی این کتاب فقط قسمتهایی یافت می‌شود (دوسلان، ۵۵۲)، لیدن (ورهووه، (VII/164-165 ریتر نیز وجود بخشی از آن را در ایاصوفیا گزارش کرده‌است I/267) .(GAL, کناش صغیر ابن سرابیون دو ترجمه لاتینی نیز دارد. یک‌بار به وسیله گراردوس کرمونایی۴ با عنوان برویاریوم ۱ و بار دیگر به وسیله آلپاگوس۲ با عنوان پراکتیکا ۳ به لاتینی درآمد (لکلرک، II/493 .(I/117, سپس از روی ترجمه لاتینی به وسیله یوآنس کرمونایی۴ به زبان عربی برگردانده شد (اشتاین اشنایدر، (۲۶ ترجمه لاتینی این کتاب بارها (ونیز، ۱۴۷۹م؛ فرّارا، ۱۴۸۸م؛ مجدداً و نیز، ۱۴۹۷م و…) به چاپ رسیده‌است (نک: سارتن، منابع و مآخذ و اطلاعات انگلیسی ضمیمه ج ۱، ۲۳۸؛ میلی، 90 I/17; S, .(GAL, یک‌بار نیز در بازل۵ (۱۵۴۳م) به وسیله ناشرش آلبانوس تورینوس۶ به غلط به نام یوحنای دمشقی۷ منتشر شد۸ (ووستنفلد، ۴۹؛ لکلرک، I/117 I/297; .(GAL, ترجمه عربی کناش الصغیر، که امروز به‌طور کامل موجود نیست، سخت مورد توجه پزشکان سرزمینهای اسلامی قرار گرفت و بارها از آن نقل قول به عمل آمد. ثابت بن قرّه برای تدبیر سلامت کودکان و درمان بیماریهای اطفال طبیب را به آن کتاب نیازمند می‌داند (ص ۵–۶). ابن بیطار (که همه‌جا او را ابن سرانیون نوشته) فراوان از او نقل قول کرده‌است (مثلاً ۱/۸۵). محمد بن زکریای رازی در کتاب الجاوی به کرّات و نیز ابن مُطران به آن استناد کرده‌اند (نک: الحاوی، مثلاً ۷/۱۵۷، ۸/۱۹۴؛ اولمان، 102 III/241-242; .(GAS, لکلرک تمام نقلهای رازی و ابن بیطار را با ترجمه لاتینی گراردوس کرمونایی مقابله کرده و کلمه به کلمه آنها را یافته‌است .(I/115) این کتاب چنان‌که چاپهای مکرر آن نشان می‌دهد در قرون وسطی رواج بسیاری یافت. ابن سرابیون برای درمان بیماریها از طریق فَصْد (گشودن رگها و گرفتن خون) اهمیت زیادی قائل بود و برای این روش درمانی (فصّادی) دستورهای دقیق داده‌است. آخرین مقاله کتاب دربارهٔ تریاقات است (سارتن، ۱/۷۰۴–۷۰۵). القرابادین:، نام این اثر که قطعاً ترجمه عربی داشته و فعلاً موجود نیست، در کتاب الحاوی آمده‌است (رازی، ۶/۲۸۲، ۷/۱۷۰، ۸/۱۰۰، ۹/۷۳). در کتاب صیدنه ابوریحان بیرونی نیز نامی از ابن سرابیون آمده (ص ۱۱۹) که به نظر سزگین شاید اشاره به نقل از همین اقراباذین باشد. کتاب فی عشر مقالات لجالینوس:، این کتاب نیز فعلاً موجود نیست و ابوسهل بشربن یعقوب در الرسائل الطبیه از آن یاد کرده‌است (همان‌جا) فصول در طب‌ّ عملی: (ووستنفلد، همان‌جا) مآخذ: دایرةالمعارف بزرگ اسلامی", "version_id": "11173462520874101777"},
{"wikidata_id": "Q164666", "text": "دستبرد فکری انتحال، دزدیِ علمی، دستبرد فکری/ هنری، ایده‌دزدی یا محتواربایی به معنی «تخصیص دادن خلاقیت ادبی، هنری یا پژوهشی دیگری یا بخشی از آن یا متن ناشی از آن به خود، گویی که خود شخص آن را خلق کرده‌است.» دستبرد فکری ممکن است بدون رضایت صاحب اصلی اثر یا با رضایت وی انجام شود. دستبرد فکری اگر در حوزه ادبیات باشد دزدی ادبی، اگر در حوزه هنر باشد سرقت هنری و اگر در حوزه پژوهش‌های دانشگاهی انجام شود سرقت علمی نامیده می‌شود. به زبان ساده دستبرد علمی یا ادبی یعنی رونویسی کارها یا ایده‌های دیگران و انتساب آن‌ها به خود. مقدمه در ادبیات آموزش دانشگاهی، دستبرد فکری توسط دانشجویان، استادان، یا پژوهشگران را نادرستی آموزشی می‌دانند و متخلفان مورد انتقادات و تنبیهات آموزشی قرار می‌گیرند. در روزنامه‌نگاری، سرقت حقوق معنوی نقض اخلاق روزنامه‌نگاری شمرده می‌شود و با متخلفان معمولاً برخورد می‌شود که این برخوردها می‌تواند شامل برخوردهای انضباطی باشد. البته برخی نیز ادعا دارند که ناخودگاه آن را انجام داده‌اند.در بسیاری از مواقع دست برد های فکری ممکن است باعث پیشرفت شاخه ای از علوم شود.اما باید از صیانت علم هم طرفداری کرد. تاریخچه تولید علم به صورت کلاسیک و ارائه مقاله سابقه‌ای چند صد ساله دارد ولی روش آن در قرن نوزدهم و قبل از آن تفاوت بارزی با امروز داشته‌است. در آن زمان تعداد دانشمندان کم بود بدین معنا که تعداد کسانی که به‌طور جدی اقدام به تولید علم می‌کردند از چند هزار نفر تجاوز نمی‌کرد و هر کدام از آن‌ها معمولاً در طور عمر خود بیش از یکی دو مقاله منتشر نمی‌کردند. مقالات مستقیماً برای دانشمندان درجه یک آن شاخه از علم در جهان فرستاده می‌شد و اگر مورد توجه آنان قرار می‌گرفت شخص شانس آن را پیدا می‌کرد که در جلسه‌ای حضوری از آن دفاع نماید و اگر کسی مقاله کم ارزشی می‌فرستاد در جامعه علمی مورد ریشخند همگان واقع می‌شد. از این رو تعداد مقالات اندک و کار کسانی که به داوری مقالات می‌پرداختند چندان سنگین نبود. بر خلاف انتظار تخلفات علمی در آن زمان هم وجود داشتند ولی روش آن‌ها متفاوت بود. در بسیاری از موارد دانشمندی ایده خود را با دانشمند دیگر در میان گذاشته بود و از او درخواست مشاوره کرده بود ولی شخص دوم روش امانتداری را به جا نیاورده و کار علمی را به نام خود معرفی می‌نمود و دانشمند اصلی نیز کاری از دستش برنمی‌آمد. بسیاری از اکتشافات و اختراعات به همین صورت مورد مجادله قرار گرفته‌اند. از ابتدای قرن بیستم تعداد مقالات کنفرانسی یا پژوهشی به یکباره رو به افزونی گذاشت و کنفرانس‌ها و مجلات مستقل علمی یکی بعد از دیگری به وجود آمدند. تعداد مقالات برخی کنفرانس‌ها به قدری زیاد شد که حتی فرصت کافی برای ارائه همه آن‌ها وجود نداشت و بخش پوستر کنفرانس‌ها راه حلی برای این مشکل بود. امروزه صدها هزار نفر مشغول تولید علم هستند. اگر یک دانشجوی کارشناسی ارشد یا دکترا چندین سال از امکانات دانشگاه استفاده کند و با وجود اینکه تمام تلاش خود را نموده‌است به نتیجه درخشانی نرسد، کار او بی‌ارزش تلقی نخواهد شد. گرچه وی نتوانسته شاخه‌ای بر درخت علم برویاند ولی اضافه کردن یک برگ کوچک نیز شایسته تقدیر است. هر ساله هزاران نفر برای تولید علم در یک دانشگاه می‌کوشند اگر از این میان فقط پنج نفر نتیجه برجسته‌ای کسب کنند، دانشگاه در تولید علم موفق بوده‌است. این وضعیت را مقایسه کنید با چند قرن قبل و دانشمندانی که اکتشافات بسیار بزرگی داشتند ولی به زحمت می‌توانستند نظر جامعه علمی را به خود جلب کنند و از امکانات دانشگاه‌ها بهره‌مند شوند. در هر حال امروزه تعداد مقالات منتشر شده بسیار بسیار زیاد است و این خود هیچ ایرادی ندارد. مشکل بر سر داوری آنهاست. کسی که می‌خواهد یک مقاله علمی را داروی کند باید بر گوشه‌ای از علم که مقاله در آن نوشته شده‌است، کاملاً مسلط باشد ولی با توجه به تعداد مقالاتی که امروزه پذیرفته و چاپ می‌شوند، آیا تعداد کافی افراد واجد شرایط برای داوری آن‌ها وجود دارد؟ از سوی دیگر امروزه حتی دانشمندان تراز اول جهان هم مدعی مطالعه تمامی مقالاتی که در زمینه تخصصی آنهاست، نیستند. آنان باید بر مقالات پیشرو و تحول آفرین که در مجلات معتبر چاپ می‌شوند مسلط باشند حال آنکه اگر کسی به مقاله ضعیفی را دستبرد زند، نخواهند توانست متوجه کپی شدن آن از روی مقاله ضعیف دیگری شوند. وجود مجلاتی که با انگیزه‌های معمولاً مادی مقالات غیرقابل قبول را می‌پذیرند نیز مشکل را مضاعف کرده‌اند. اگر هدف محدود کردن تعداد مقالات چاپ شده در جهان نباشد، که چنین نیست، چاپ مقالات علمی معمولی در مجلات علمی متوسط و با داوری نه‌چندان قوی اجتناب ناپذیر است. وجود چنین شرایطی زمینه را برای سوء استفاده برخی افراد فراهم نموده‌است. همچنین پیشرفت روزافزون اینترنت و گسترش مقالات برخط دستبردهای علمی نیز ساده‌تر شده‌اند و با کپی و پِیست کردن به راحتی صورت می‌گیرند. سرقت در پژوهش در زمینه تحقیق و پژوهش سرقت علمی و دستبرد به افکار و اندیشه‌ها و یافته‌های دیگران یک نوع آفت پژوهشی و آسیب در تحقیق به‌شمار می‌رود که گاه باعث رسوا شدن محقق و پژوهشگر نیز خواهد شد. به علاوه از امور کاهش دهنده ارزش پژوهش، سرقت است. چه سرقت خفیف و چه سرقت شدید.https://web.archive.org/web/20170804012638/http://ithenticate1.ir/ نقل قول اگر عین جمله‌ای را از کسی نقل می‌کنید باید حتماً در گیومه قرار دهید و مرجع هم به دنبال آن بیاید. ضمناً توجه کنید که آیا اجازه دارید جمله را نقل قول کنید یا خیر (برخی از نشریات شرایط خاصی برای نقل‌قول قائلند -نظیر نحوه ارجاع دادن یا حداکثر جملاتی یا کلماتی که می‌توانید نقل قول کنید - که می‌بایست این شرایط را دقیقاً در نظر گرفت). ولی اصولاً نقل قول در حد یکی دو جمله مشکلی ندارد. نمونه سرقت ادبی کتاب فاجعه بزرگ که پیش از انقلاب چاپ شده‌است نوشته سارتر نبوده و تماماً به بهروز بهزاد که مترجم آنست تعلق دارد. جالب اینکه بعد از انقلاب این کتاب با وجود اینکه اصلاً وجود نداشت با نام خانواده خوشبخت به ترجمه بیژن فروغانی و سارا برمخشاد دوباره نویسی شده‌است. استفاده از نتایج دیگران استفاده از نتایج اشکال نمودارها (هر چند کوچک و جزیی) باید با ارجاع کامل باشد. اگر از نتیجه منحصربه‌فرد کسی یا گروهی استفاده می‌کنید حتماً باید ارجاع بدهید. مفاهیمی که بسیار جا افتاده‌اند (مثل قانون نیوتون) نیازی به مرجع ندارند. استفاده از جمله‌های دیگران کپی کردن واژه‌های دیگران حتی با عوض کردن ساختار جمله، بدون رعایت اصول صحیح استنادی، باز هم دزدی علمی است. بدین معنی که مثلاً تغییر زمان فعل از معلوم به مجهول جمله را از آن شما نمی‌کند: مثال ۱: جملهٔ اصلی: کاربرد این روش در مواد غذایی داروشناسی درمان ضایعات پوستی و تحقیقات بیوتکنولوژی است. جملهٔ دزدی: عملی این متد در تحقیقات بیوتکنولوژی و شناسایی داروها و همچنین در مورد بیماری‌های پوستی و مواد خوراکی استفاده می‌شود. مثال ۲: جملهٔ اصلی برای بهره‌برداری بهتر از زمین‌های شوره‌زار مسیر تهران-قم پیشنهاد می‌شود با کشت خیارسبز، برای قشر مستضعف جامعه خیارشور با قیمت ارزان به عمل آید. جملهٔ دزدی عملی: اگر کسی یا فردی در زمینی یا دشتی که شوره‌زار گردیده‌است مانند مسیر تهران قم خیارسبز بکاشته شود در آینده محصول این کشتکاری خیارشور خواهد شده بود که اتفاقاً قیمتش هم کم است و برای قشور مستضعفان کاربرد دارد. استفاده از جملات قبلی مقالات خودتان کپی کردن جملاتی از مقاله قبلی خودتان یا مقاله‌ای که جای دیگری چاپ کرده‌اید هم پوشانی بوده و جرم به حساب نمی‌آید ولی کار ناپسندی است؛ ولی به نظر نگارنده این مطلب، مقاله‌ای که در یک کنفرانس ارائه شده می‌تواند با تغییراتی در یک مجله چاپ شود (باز هم با قوانین هردو یعنی کنفرانس و مجله مجدداً چک کنید). ارائه مقالات در کنفرانس و سمینارها در ارائه مقالات: زیر هر شکل عکس و نموداری که کار مستقیم خود شما نیست باید مرجع بدهید. مراجع را می‌توانید در پایین صفحه هم بنویسد؛ ولی باید دیده شود. دزدی علمی غیرعمدی بعضی وقت‌ها سرقت علمی واقعاً به صورت اتفاقی است. سرقت علمی اتفاقی هم جرم است (همان‌طور که اگر شما مستقلاً اختراعی را بکنید که قبلاً ثبت شده حق استفاده تجاری از آن را ندارید و استفاده تجاری اتفاقی از آن جرم است). بنابراین بهتر است با دقت بیشتری منابع را مطالعه کنید و نت بردارید. سایه نویسی سایه نویسی یکی از مصادیق دستبرد فکری است. در سال‌های اخیر و با افزایش تعداد فارغ التحصیلان از یک سو و افزایش تعداد دانشگاه‌هایی که معیارهای ارزیابی آسان‌تری دارند باعث شده که شکل سازمان یافته‌ای از سایه‌نویسی در ایران شکل بگیرد. شاه قاسمی و اخوان (۲۰۱۵) با انجام پژوهشی نشان می‌دهند که این پدیده در ایران بسیار شایع است و تعداد زیادی از فارغ التحصیلان عملاً سایه نویسی را شغل خود می‌دانند. کشف دستبردهای علمی در سالیان اخیر تعداد موسساتی که به طراحی و تحریر پایان‌نامه و مقالات علمی می‌پردازند، با رشد تصاعدی روبرو بوده‌است. فعالیت این موسسات در قالب شرکت‌های دانشگاهی و دفاتر خدمات دانشجویی سازمان یافته و رسمی و بهره‌گیری آنان از تکنیک‌های ویراستاری یافتن تقلب‌های علمی را در ایران دشوار ساخته‌است. نقطه شروع اقدامات بازدارنده در مقابل این موسسات پدید آمدن جنبش‌های دانشجویی در جهت مخالفت با تداوم فعالیت این موسسات و آگاه‌سازی عموم دانشجویان نسبت به تبعات رجوع بدین موسسات است. دانشگاه‌ها نیز باید با اقدامات حقوقی به مقابله با این موسسات بپردازند و آن‌ها را از حیث درج اسامی اعضای هیئت علمی و خدشه دار نمودن اعتبار دانشگاه تحت پیگرد قرار دهند. در کنار این اقدامات، بروزرسانی و تکمیل پایگاه‌های جامع علمی که حفاظت از حقوق مالکیت فکری را برای دانشجویان فراهم می‌آورد می‌تواند راهکار مناسبی در برابر اقدامات این موسسات به‌شمار آید.", "version_id": "12167729890508412319"},
{"wikidata_id": "Q56361214", "text": "درون‌کاشت منیزیمی تاریخچه برای چندین دهه، توسعه مواد ایمپلنت زیست‌سازگار، بر روی ایمپلنت‌هایی که پایدار هستند و کمترین خوردگی را در بدن دارند، متمرکز شده بود. اما پیدایش مواد زیست جذب شونده، باعث تغییر در این رویکرد شد. فلزات پایه منیزیم برای اولین بار در ابتدای قرن ۲۰ میلادی برای کاربردهای ارتوپدی مورد استفاده قرار گرفت. لامبوت (به انگلیسی: Lambotte) برای اولین بار گزارشی از کار گذاشتن صفحهٔ ایمپلنت به همراه میخ‌های فولادی با طلا روکش داده شده برای درمان شکستگی استخوان پا را گزارش داد. با این وجود، خوردگی درون جانداری (in vivo) ایمپلنت بسیار سریع بود و فقط در ۸ روز تخریب شد. از آن موقع، چندین تلاش برای افزایش مقاومت به خوردگی ایمپلنت منیزیم صورت گرفت. این مطالعات باعث شد تا قابلیت‌های دیگر منیزیم مانند تحریک رشد استخوان و خاصیت درمانی آن روشن شود. مشکلات استفاده از منیزیم به عنوان ایمپلنت خوردگی منیزیم باعث تولید محصولاتی می‌شود که مضراست و این مواد توسط ادرار دفع می‌شوند. اما موضوعی که باعث محدود شدن استفاده از منیزیم می‌شود، مقاومت پایین آن در مقابل خوردگی می‌باشد. نرخ خوردگی بالای آن باعث می‌شود تا محصولات حاصل از خوردگی با سرعت تشکیل شوند. همچنین نرخ بالای خوردگی تحت شرایط فیزیولوژیکی، کارکرد مکانیکی ایمپلنت را قبل از رشد و درمان استخوان تحت تأثیر قرار می‌دهد. این نرخ خوردگی بالا باعث تولید سریع گاز هیدروژن و حباب‌های گازی می‌شود. این حباب‌ها می‌توانند در اطراف ایمپلنت جمع شوند و مانع از ترمیم استخوان شوند. این گاز هیدروژن موضعی می‌تواند PHرا در اطراف ایمپلنت افزایش دهد. برای استفاده مطلوب از منیزیم به عنوان ایمپلنت ، باید زمان تخریب آن را تحت کنترل قرار داد تا با نیازهای استخوان که از آن جمله رشد و ترمیم آن می‌باشد، مطابقت داشته باشد. سطوح این‌گونه ایمپلنت‌ها با با مواد مختلف و پلیمرها روکش داده می‌شود تا چسبندگی آن‌ها به سطح افزایش پیدا کند. هنگامی که ایمپلنت به سلول‌های استخوان بچسبد، این سلول‌ها یک ماده پروتئینی را بر روی ایمپلنت به وجود می‌آورند که این موضوع باعث کارکرد و ادامهٔ زندگی بافت استخوانی می‌شود. به علت این دلایل گفته شده، خوردگی منیزیم باید کاملاً کنترل شود تا تمرکز منیزیم در یک ناحیه به شدت کاهش پیدا نکند؛ چون در غیر این صورت، رشد و ترمیم بافت استخوان دچار مشکل می‌شود؛ بنابراین برای استفاده از منیزیم در ساخت ایمپلنت‌ها، دانش خوردگی و کنترل نرخ آن اهمیت اساسی دارد. کنترل خوردگی و طراحی آلیاژ با وجود اینکه منیزیم خواص زیست سازگاری خوبی دارد، اما نرخ خوردگی بالای آن تحت وضعیت PH فیزیولوژیکی، باعث کاهش زیست سازگاری ایمپلنت ساخته شده از آن در نزدیکی سطوح ایمپلنت می‌شود. تحت شرایط اتمسفری عادی، منیزیم با آب واکنش می‌دهد تا یک فیلم محافظ از منیزیم اکسید (تشکیل شود. با وجود اینکه این فیلم خوردگی منیزیم را در محیط آبی کاهش می‌دهد، اما منیزیم با یون‌های کلراین حاضر در شرایط فیزیولوژیکی واکنش می‌دهد تا و گاز هیدروژن تولید کند. تلاش‌هایی که برای کنترل نرخ خوردگی منیزیم صورت گرفته شامل خالص سازی، آلیاژسازی، آنودیزه کردن روکش دهی سطح بوده‌است. مطالعات نشان داده‌است که خالص سازی منیزیم به‌طور قابل توجهی نرخ خوردگی آن را کاهش می‌دهد؛ اما با توجه به مقاوت به تغییر شکل کم آن (yield)، کاربرد آن در موارد ارتوپدی و مکان‌هایی که به تحمل بار احتیاج است، کم است. عناصر آلیاژی عناصر آلیاژی می‌توانند برای افزایش استحکام منیزیم خالص به کار روند؛ اما این عناصر باید به دقت انتخاب شوند تا زیست سازگاری منیزیم تحت شعاع آن‌ها قرار نگیرد. عناصری مانند Fe , Ni , Cu و Co با افزایش نرخ خوردگی منیزیم، آثار زیان باری بر روی خواص خوردگی آن دارند. تأثیر عناصری مانند کادمیم Mg , Sn , Zn و Ca به مقدار آن‌ها در آلیاژ بستگی دارد. عنصر آلیاژی که بیشترین استفاده را درآلیاژهای پایه منیزیم دارد، آلومینیوم است که استحکام و مقاومت به خوردگی منیزیم را افزایش می‌دهد. با این وجود، زیست سازگاری ضعیف آن باعث تخلیه شدن بافت از فسفات می‌شود و جذب فسفات از طریق دستگاه گوارش کاهش می‌دهد. زیرکنیوم که به عنوان مادهٔ عنصر ریزدانه کننده ساختار به آلیاژهای پایه منیزیم اضافه می‌شود، باعث سرطان ریه می‌شود. عناصر خاکی نادر مانند سریم(Ce)، لوتتیم (Lu) و پرازئودیمیم (Pr) برای بدن انسان سمی هستند. بنابراین انتخاب مناسب عناصر آلیاژی در طراحی ایمپلنت‌ها زیست سازگار از اهمیت حیاتی برخوردار است. کاربرد عناصر آلیاژی در ایمپلنت‌های زیست سازگار که برای بدن ضروری می‌باشند، احتمال سمی بودن را کاهش می‌دهد و امکان ساخت و طراحی ایمپلنت‌های زیست سازگار و زیست جذب شونده را فراهم می‌کند. کلسیم (Ca) و روی(Zn) دو عنصر ضروری در بدن انسان هستند که باعث استحکام مکانیکی آلیاژهای پایه منیزیم می‌شوند. کلسیم باعث افزایش مقاومت به خوردگی آلیاژهای پایه منیزیم می‌شود. این در حالی است که افزودن روی نیز باعث افزایش استحکام این نوع آلیاژها از طریق رسوب سختی می‌شود. کاربردهای قلبی عروقی تصلب شراین توسط تجمع چربی، الاستین (Elastin) و کلاژن (Collagen) در نواحی از شریان که تحت تنش برشی زیادی قرار دارد، تعریف می‌شود. این موضوع باعث باریک شدن مجرای خونی و تنگی نفس می‌شود. برای درمان تصلب شراین، از استنت استفاده می‌شود. این استنت‌ها از فلزات ساخته می‌شوند؛ چون خواص مکانیکی آن‌ها از موادی مانند پلیمرها بهتر است. آهن(Fe) برای سوخت و ساز بدن (Metabolism) ضروری است؛ اما این عنصر می‌تواند سمی باشد. همچنین نرخ خوردگی آلیاژهای پایه آهنی برای استفاده در استنت‌های زیست جذب شونده (AMS)، بسیار پایین است. ماده ای که برای استفاده در استنت لازم است، باید سرعت خوردگی بالاتری داشته باشد؛ بنابراین آلیاژهای پایه منیزیم به عنوان ماده مناسب برای استنت‌های زیست جذب شونده معرفی شدند. همچنین، منیزیم برای سوخت و ساز بدن ضروری است و مقدار اضافی آن به سرعت از بدن دفع می‌شود و خاصیت سمی ندارد. اولین استفاده از منیزیم به عنوان استنت در سال ۲۰۰۵ میلادی گزارش شده‌است. کاربردهای ارتوپدی برای کاربردهای ارتوپدی، فولاد، تیتانیوم و آلیاژهای آن‌ها به کار می‌روند. اما خواص مکانیکی آن‌ها معمولاً با خواص مکانیکی استخوان سازگار نمی‌باشد. این مسئله ممکن است باعث پارگی ایمپلنت به دلیل تجمع نابجایی (Dislocation) شود؛ بنابراین انتخاب مناسب می‌تواند آلیاژهای پایه منیزیم که زیست جذب شونده هستند، باشد. در واقع این‌گونه آلیاژها دارای خواص مکانیکی مشابه استخوان می‌باشند. آلیاژ منیزیم MgYREZr سازگاری خوبی با بافت استخوان دارد. در نتیجه این آلیاژ به عنوان جایگزین مناسبی برای پیچ‌های تیتانیومی معرفی شد.", "version_id": "3172501377711981163"},
{"wikidata_id": "Q191320", "text": "جغرافیای سیاسی سیر تکوین جغرافیای سیاسی در جهان تاریخ جغرافیای سیاسی به عنوان یک رشته علمی را می‌توان به سه دوره تقسیم کرد: دوره پیشرفت از اواخر قرن نوزدهم تا جنگ جهانی دوم، دوره انزوا از دهه ۱۹۵۰ تا ۱۹۷۰ و دوره احیا از دهه ۱۹۷۰ به بعد. البته ردپای تفکرات مربوط به جغرافیای سیاسی را می‌توان د ر دوره‌های پیش از این تاریخ‌ها جستجو کرد؛ ارسطو ۲۳۰۰ سال پیش در یونان قدیم، مطالعات دولت را با یک رویکرد جبر محیطی و در مورد مسائلی مانند مرزها، شهر کانونی و تناسب میان جمعیت و مکان مورد مطالعه قرار داد. - استرابو جغرافی‌دان یونانی - رومی نیز روشن کرد که چگونه امپراتوری روم قادر به غلبه بر مشکلات ناشی از وسعت زیاد خود است. - دلبستگی به مؤلفه‌های شکل دهنده به شکل سرزمین‌های سیاسی در اروپای روشنفکری در قرون شانزدهم تا بیستم شدید بود. یکی از موارد مورد توجه سر ویلیام پتی، دانشمند و اقتصاد دادن انگلیسی، تبیین زیربناهای مردم شناسی و سرزمینی قدرت حکومت بریتانیا در ایرلند در کتاب کالبدشناسی سیاسی ایرلند در سال ۱۶۷۲ بود. برای پیدا کردن بنیان‌گذار واقعی جغرافیای سیاسی لازم است بر تاریخ آلمان در سده نوزدهم مروری بکنیم. دوران تفوق آلمان مهد جغرافیایی سیاسی است. آلمان مدرن که در سال ۱۸۷۱ ایجاد شد تحت رهبری جاه‌طلبانهٔ پروس خود را قدرتی بزرگ در رقابت با بریتانیا، فرانسه، اتریش و روسیه می‌دید. با توجه به شرایط ویژهٔ آلمان که حکومتی محصور در خشکی و دارای مشکلاتی در راه توسعهٔ سرزمین خود بود، در دههٔ پایانی قرن نوزدهم، نظریاتی دربارهٔ ارتباط میان سرزمین و قدرت حکومت در میان طبقهٔ روشنفکر جدید این کشور به ویژه راتزل به عنوان بنیان‌گذار جغرافیای سیاسی، مطرح گردید. بسیاری از تفکرات راتزل برای پیدا کردن توجیه حقوقی و روشنفکری برای توسعهٔ سرزمینی آلمان بود. وی به هنگام پایه‌گذاری جغرافیای سیاسی مفاهیم زیادی را از تئوری تکامل تدریجی داروین و پیروان او، به ویژه دارونیسم اجتماعی مشهور به نئولامارکیسم، استفاده کرد. به اعتقاد راتزل، کشور می‌تواند به عنوان یک ارگانیسم زنده به حساب آید و حکومت مانند سایر ارگانیسم‌های زنده نیازمند سرزمین کافی برای تغذیهٔ خود است که فضای حیاتی برای ارگانیسم ویژه می‌نامد. او در جهت گسترش این عبارت‌های استعاری، می‌گوید کشورها وقتی جمعیت شان افزایش می‌یابد نیازمند فضای حیاتی بیشتری می‌شوند و به این ترتیب قوانینی را برای رشد فضایی حکومت ارائه داد؛ از جمله: حکومت باید در جهت الحاق سرزمین‌های کوچک توسعه یابد. حکومت باید تلاش کند سرزمین‌های با موقعیت‌های بالقوه باارزش را تصرف کند. توسعهٔ کشور امری مُسری است که از کشوری به کشوری دیگر گسترش می‌یابد. تئوری راتزل مورد قبول رودلف کیلن واقع شد. کیلن تلاش می‌کرد قدرت جهانی آن روز را شناسایی کرده و کشورهای امپریالیستی قاره‌ای بزرگ آینده را پیش‌بینی کند. او در سال ۱۸۹۸ واژهٔ گئوپلیتیک را در زبان آلمانی به کار برد که تا آن زمان در هیچ جا مطرح نشده بود. این واژه در سال ۱۹۲۴ به ژئوپلیتیک در زبان انگلیسی ترجمه شد. ژئوپلیتیک از دیدگاه وی عبارت بود از بخشی از جغرافیای سیاسی که به روابط خارجی، استراتژی و سیاست کشورها مربوط می‌شد، و در پی استفاده از دانش جغرافیا برای اهداف سیاسی بود. علاوه بر راتزل و کیلن، هلفورد مکیندر بریتانیایی، از دیگر بنیان‌گذاران جغرافیای سیاسی، نیز به گسترش و ترویج جغرافیای سیاسی مدرن اقدام کرد. در ایالات متحده نیز آلفردهامان، افسر بازنشستهٔ نیروی دریایی، قدرت نظامی جهان را وابسته به قدرت دریایی دانست و عوامل جغرافیایی که موجب کسب قدرت دریایی می‌شوند را به‌طور کامل توضیح داد. پس از شکست آلمان در جنگ جهانی اول و از دست دادن بسیاری از سرزمین‌های خود و خلع سلاح، عقاید جغرافیایی راتزل و مکیندر برای در پیش گرفتن مسیر احیای قدرت آلمان مورد استفاده قرار گرفت. فرد برجستهٔ این جریان کارل هاوس هوفر، افسر ارتش و جغرافی‌دان عضو حزب نازی بود. هوفر در پی جلب حمایت عمومی از سیاست‌های توسعه‌طلبانهٔ جدید به وسیلهٔ روی‌کردی مردمی به ژئوپلیتیک بود. او با استفاده از نظریهٔ فضای حیاتی راتزل و حتی فراتر از آن، معتقد بود جهت توسعهٔ آلمان لازم است از سرزمین‌های مازاد کشورهای کم جمعیتی مانند لهستان و چکسلواکی استفاده شود. گئوپلیتیک هوفر توجیهات علمی لازم را برای الحاق لهستان و چکسلواکی به آلمان، اتحاد میان هیتلر و استالین، و حملهٔ نافرجام آلمان به شوروی را فراهم آورد. دوران انزوا زیاده‌روی گئوپلیتیک آلمان، جغرافیای سیاسی را پس از جنگ جهانی دوم در محاق فرو برد. هارتشورن جغرافیدان آمریکایی، در سال ۱۹۵۴ با ارائه رویکردی کارکردی به جغرافیای سیاسی برای سیاست‌زدایی از آن، معتقد بود جغرافیای سیاسی نه تنها باید به شکل‌دهی استراتژی‌های سیاسی توجه کند، بلکه باید به پویایی‌های داخلی و عملکردهای خارجی حکومت نیز توجه نماید. جغرافیای سیاسی که بلافاصله پس از جنگ دوم تجربه شد تفاوت کمی با جغرافیای ناحیه‌ای داشت و به‌طور گسترده‌ای بر روی حکومت سرزمینی، به عنوان موضوع مورد مطالعه آن تمرکز یافت. این خود سانسوری دو نتیجه در پی داشت: نخست، جغرافیای سیاسی از توسعه تئوریک صورت گرفته در سایر شاخه‌های جغرافیا به ویژه در زمینه انقلاب کمی دهه ۱۹۶۰ عقب ماند؛ دوم، جغرافیای سیاسی در درون جغرافیا به حاشیه رانده شد. دوره احیا در اواسط دهه ۱۹۷۰ ریچارد مویر جغرافی‌دان انگلیسی تلاش‌هایی را برای احیای جغرافیای سیاسی آغاز کرد. از دهه ۱۹۸۰ جغرافیای سیاسی رویکرد اقتصاد سیاسی را به‌طور جدی اتخاذ کرد. یکی از افرادی که تلاش می‌کند اقتصاد سیاسی را در جغرافیای سیاسی مطرح کند. پیتر تیلور پایه‌گذار مجله معروف political geography می‌باشد که در تحلیل نظام جهانی از آن استفاده می‌کند. از اواخر دهه ۱۹۸۰ و طی دهه ۱۹۹۰، بعد فرهنگی جغرافیای سیاسی رشد یافت. در این بخش مسائلی مانند هویت ملی، شهروندی، درگیری‌ها و برخوردهای میان فرهنگ‌ها، جغرافیای مقاومت، نقش چشم‌انداز در هدایت و چالش قدرت مورد مطالعه قرار گرفت. تحت تأثیر مباحث میشل فوکو، جغرافیدانانی مانند سیمون دالبی و اوتوتایل رویکرد «ژئوپلیتیک انتقادی» را مطرح کردند. این رویکرد به آزمون و بررسی نقش استعاره‌های جغرافیایی مانند هارتلند و کانتینمنت در پی‌ریزی استراتژی‌ها و کشف تأثیر رسانه‌های فرهنگی مانند فیلم، ادبیات، گزارش‌های خبری و کارتون در دانش ژئوپلیتیک همت گمارد. امروزه علاوه بر بعد فرهنگی، بعد فمنیسم نیز تحت تأثیر تئوری‌های فمینیستی گسترش یافته‌است. برخی تلاش‌ها برای جغرافیای سیاسی فمینیستی صورت گرفته‌است، اما تعاملات با فمینیست‌ها ماهیت مردانه جغرافیای سیاسی سنتی را روشن کرده‌است و راه‌هایی را برای بهبود این وضع پیشنهاد می‌کند. سیر تکوین جغرافیای سیاسی و ژئوپلیتیک در ایران اولین مؤلف کتاب‌های جغرافیا به منظور تدریس در دانشگاه آقای مسعود کیهان بود که در سال‌های ۱۳۱۰ تا ۱۳۱۲ جغرافیای مفصل ایران مشتمل بر سه بخش طبیعی، سیاسی و اقتصادی را در سه جلد تألیف کرد. جلد دوم این کتاب مربوط به جغرافیای سیاسی بود که با بیش از ۵۵۰ صفحه و ۲۸ نقشه و ۷۳ گراور در سال ۱۳۱۱ منتشر شد. در این کتاب در آغاز پس از شرح سرحدات قدیم و مختصری از تاریخ جغرافیایی، حدود و ثغور امپراتوری مورد بحث قرار گرفته و سپس سرحدات کنونی ایران و در ادامه دربارهٔ نژاد، خط، مذهب و آداب و رسوم مردم ایران، ایلات و طوایف شناخته شده ایران بحث شده‌است. بقیه کتاب تحت عنوان طرز حکومت و تشکیلات مملکتی ایران، به جزئیات تقسیمات کشوری در آن زمان پرداخته‌است. از سال ۱۳۱۵ به بعد سری کتاب‌های جغرافیای سیاسی با زمینه نظامی به دست سرهنگ حاجی علی رزم آرا در هجده جلد تألیف شد و بیشتر آشنایی با حدود و ثغور مرزهای ایران و تأکید بر شناخت مسائل نظامی بود. قبل از انقلاب وجود تاریخ یک صد ساله جغرافیای سیاسی در جهان، در ایران مدت زیادی از تاریخ آن نمی‌گذرد. نخستین متخصص در جغرافیای سیاسی در ایران دکتر دره میرحیدر است؛ با پیوستن وی به گروه جغرافیای دانشگاه تهران در سال ۱۳۴۲، زمینه برای توسعه این شاخه از جغرافیا بیشتر فراهم شد. با تصویب پذیرش دانشجو در دوره کارشناسی ارشد جغرافیا از سال ۱۳۴۳ در دانشگاه تهران، چند واحد درسی در زمینه جغرافیای سیاسی و ژئوپلیتیک نیز در نظر گرفته شد. در مقطع کارشناسی ارشد جغرافیای دانشگاه تهران در سال ۱۳۴۳ دو درس تحت عنوان «ژئوپلیتیک» و «مسائل جغرافیای سیاسی جهان» ارائه شد که درس «ژئوپلیتیک» آن را دکتر میرحیدر و «مسائل جغرافیای سیاسی جهان» را دکتر مستوفی تدریس می‌کردند. آموزش جغرافیای سیاسی در دوره‌ای به ایران راه یافت که بخش ژئوپلیتیک آن در اثر جریان‌های جنگ جهانی دوم و ظهور ژئوپلیتیک خاص آلمان تحریم شده بود. روند رو به گسترش علمی این رشته در دهه ۱۳۵۰ به دلایل شرایط حاکم در ایران تا انقلاب اسلامی با وقفه مواجه گردید. پس از انقلاب تألیفات و ترجمه‌ها در زمینه جغرافیای سیاسی و ژئوپلیتیک پس از انقلاب اسلامی ادامه یافت و با توجه به شرایط گسترش جهانی این علم و نیز جنگ عراق علیه ایران توسعه گسترده‌ای یافت. دانشگاه تربیت مدرس با پذیرش اولین دانشجویان دوره دکتری با گرایش جغرافیای سیاسی در سال ۱۳۶۶ این رشته را به صورت علمی - آکادمیک به جامعه علمی ایران عرضه کرد. دهه ۱۳۷۰ و اوایل دهه ۸۰ را باید انقلاب علمی جغرافیای سیاسی و ژئوپلیتیک در ایر ان دانست. تهیه و تصویب برنامه رشته مستقل جغرافیای سیاسی و ژئوپلیتیک در مقطع کارشناسی ارشد در سال ۱۳۷۱ در دانشگاه تربیت مدرس و دانشگاه امام حسین موجب نگرش‌های جدیدی به این رشته در ایران گشت. بر اساس این برنامه دانشگاه‌های امام حسین، تهران، تربیت مدرس و آزاد اسلامی اقدام به پذیرش مستمر دانشجو نمودند. برنامه مقطع دکتری جغرافیای سیاسی به عنوان یک رشته مستقل آکادمیک را دانشگاه تربیت مدرسدر سال ۱۳۷۷ پیشنهاد کرد و به تصویب شورای عالی برنامه‌ریزی رسید و از همان سال دانشگاه‌های تربیت مدرس، تهران و آزاد اسلامی اقدام به پذیرش دانشجو در مقطع دکتری کردند. دانشگاه تربیت مدرس خاستگاه جغرافیای سیاسی در ایران به عنوان یک گرایش یا رشته را می‌بایست فعالیت گروه جغرافیای دانشگاه تربیت مدرس دانست. دانشگاه تربیت مدرس بر اساس برنامه دوره دکتری جغرافیا که در تاریخ ۲۷/۴/۱۳۶۶ به تصویب شورای عالی برنامه‌ریزی رسیده بود در همان سال اقدام به برگزاری آزمون دوره دکتری نمود. در حقیقت دانشگاه تربیت مدرس برای اولین بار در کشور رشته جغرافیای انسانی با گرایش سیاسی را تأسیس کرد. در این دوره جغرافیای سیاسی به عنوان گرایشی از جغرافیای انسانی محسوب می‌شد که دانشجوی پذیرفته شده پس از گذراندن دروس مشترک و در صورت علاقه‌مندی می‌توانست این گرایش را انتخاب کند. در اولین دوره پذیرش دانشجو در این دانشگاه، آقای محمدرضا حافظ نیا و آقای یدالله کریمی پور به عنوان اولین دانشجویان این دوره شروع به تحصیل نمودند. دکتر محمدرضا حافظ نیا به عنوان اولین دانش آموختهٔ رشتهٔ جغرافیای سیاسی در ایران شناخته می‌شود. دانشگاه تهران با وجود سابقه بیشتر دانشگاه تهران در زمینه جغرافیای سیاسی و وجود متخصص جغرافیای سیاسی (دکتر دره میرحیدر)، اولین دوره پذیرش دانشجوی دکتری در این دانشگاه در سال ۶۹–۷۰ با پذیرش دو دانشجو (بهرام امیراحمدیان و غلامحسن حیدری) آغاز شد. بر اساس برنامه مستقل رشته کارشناسی ارشد جغرافیای سیاسی نیز که دانشگاه تربیت مدرس در سال ۱۳۷۱ پیشنهاد کرد و در تاریخ ۸/۶/۱۳۷۱ به تصویب شورای عالی برنامه‌ریزی رسید و جهت اجرا به دانشگاه‌های کشور ابلاغ گردید، دانشگاه تهران نیز در سال تحصیلی ۷۵–۷۴ اولین دوره کارشناسی خود را به رشته جغرافیای سیاسی ارائه نمود. دانشگاه فردوسی مشهد با موافقت شورای گسترش وزارت علوم و تحقیقات و فناوری گروه جغرافیای دانشگاه فردوسی مشهد از سال تحصیلی ۱۳۸۸–۱۳۸۷اقدام به دایر نمودن رشته جغرافیای سیاسی در مقطع کارشناسی ارشد نمود. در حال حاضر برای ششمین سومین سال متوالی دانشگاه فردوسی در این گرایش دانشجو پذیرفته‌است. هم اکنون آقای دکتر سید هادی زرقانی، آقای دکتر هادی اعظمی و آقای دکتر محسن جان پرور تدریس دروس جغرافیای سیاسی را بر عهده دارند. زمینه مطالعاتی گروه جغرافیای سیاسی دانشگاه فردوسی مشهد بیشتر در زمینه مطالعات مرزی و آسیای مرکزی است. دانشگاه امام حسین دانشگاه امام حسین بر اساس برنامه مصوب یادشده، اولین دانشجویان دوره کارشناسی ارشد جغرافیای سیاسی را در قالب دوره‌های معادل پذیرش کرد که تمامی دانشجویان آن از نیروهای رسمی سپاه پاسداران بودند. در اولین دوره کارشناسی ارشد مزبور که در سال ۱۳۷۱ آغاز گردید، آقایان سید یحیی صفوی، محمد اخباری و سه دانشجوی دیگر به عنوان اولین دانشجویان دوره کارشناسی ارشد جغرافیای سیاسی در این دانشگاه پذیرش شدند. دانشگاه آزاد اسلامی دانشگاه آزاد اسلامی واحد علوم و تحقیقات تهران نیز از سال ۱۳۶۸ در مقطع دکتری اقدام به پذیرش دانشجو نمود که دکتر زهرا پیشگاهی فرد به عنوان اولین فارغ‌التحصیل این دانشگاه در مقطع دکتری در سال ۱۳۷۱ از رساله خود دفاع کرد. در مقطع کارشناسی ارشد نیز این دانشگاه از سال تحصیلی ۸۰–۱۳۷۹ اقدام به پذیرش هفت دانشجو نمود که این روند گسترش یافته و واحد تهران مرکز این دانشگاه نیز در سال‌های اخیر اقدام به پذیرش دانشجو در مقطع کارشناسی ارشد نموده‌است. کتب و نشریات در زمینه جغرافیای سیاسی در ایران اولین مؤلف کتاب‌های جغرافیا به منظور تدریس در دانشگاه آقای مسعود کیهان بود که در سال‌های ۱۳۱۰ و ۱۳۱۱ جغرافیای مفصل ایران مشتمل بر سه بخش طبیعی، سیاسی و اقتصادی را در سه جلد تألیف کرد. جلد دوم این کتاب مربوط به جغرافیای سیاسی بود که با بیش از ۵۵۰ صفحه و ۲۸ نقشه و ۷۳ گراور در سال ۱۳۱۱ منتشر شد. جلد سوم این کتاب مربوط به اقتصاد ایران است که با بیش از ۵۰۰ صفحه و ۸ نقشه و ۱۱ گراور در همان سال منتشر شد. جغرافیای سیاسی و ژئوپلیتیک تا ورود دکتر میر حیدر به دانشگاه تهران به مفهوم علمی در دانشگاه‌های ایران مطرح نبود و تألیف کتاب اصول و مبانی جغرافیای سیاسی در سال ۱۳۴۷ گامی بلند در اعتلای علمی جغرافیای سیاسی ایران و نقطه عطفی در روند تفکرات جغرافیای سیاسی در ایران محسوب می‌شود. از دیگر کتب نوشته شده در زمینه جغرافیای سیاسی و ژئوپلیتیک در ایران می‌توان به کتاب اصول و مفاهیم ژئوپلیتیک نوشته محمدرضا حافظ‌نیا را نام برد. از دیگر انتشارات می‌توان به کتاب مرزها و جهانی شدن (با نگاهی کوتاه به مرزهای ایران) نوشته دکتر محمدرضا حافظ نیا و دکتر محسن جان پرور و کتاب الگوی مدیریت مرزهای سرزمینی (مورد: مرزهای دریای ایران درخلیج فارس) نوشته دکتر محمدحسین افشردی و دکتر محسن جان پرور، کتاب نگرشی نو به مطالعات مرزی نوشته دکتر محسن جان پرور و کتاب مخاطرات انسانی نوشته دکتر محسن جان پرور و دکتر اکرم تقی‌زاده ساروکلایی، کتاب ژئوپلیتیک برای همه تألیف دکتر محسن جان پرور اشاره کرد. انجمن‌های علمی جغرافیای سیاسی در ایران تاریخ انجمن‌های جغرافیایی در ایران، از سال ۱۳۲۶ شروع شد. در سال‌های پس از آن، پی‌گیری جامعه جغرافیای ایران موجب تشکیل انجمن جغرافیا در نیمه دوم دهه ۱۳۲۰ گردید که این انجمن متشکل از نه شعبه بود و شعبه دوم آن شامل جغرافیای سیاسی بود که به بحث تقسیمات کشوری، مرزها و آمار جغرافیایی می‌پرداخت. همچنین شعبه ششم آن نیز، شعبه جغرافیای نظامی نام داشت. این روند ادامه یافت تا این که بروز انقلاب اسلامی انجمن علمی ژئوپلیتیک در ایران تأسیس گردد. این انجمن نهایتاً در سال ۱۳۸۱ با کمک اساتید برجسته علمی در دانشگاه‌های تربیت مدرس، تهران، امام حسین و آزاد اسلامی در کشور تأسیس گشت تا ابعاد علمی جغرافیای سیاسی و ژئوپلیتیک را تعمیق و گسترش دهد و زمینه را برای نیاز کشور در زمینه‌های سیاست داخلی و خارجی، امنیت ملی و به‌طور کلی استراتژی‌های ژئوپلیتیک مناسب در روابط بین‌المللی فراهم نماید. در حال حاضر این انجمن با حدود ۱۳۰ عضو یکی از انجمن‌های علمی معتبر فعال کشور می‌باشد. هستهٔ اولیهٔ انجمن ژئوپلیتیک ایران در اواسط دهه ۷۰ شکل گرفت. این جلسات که با هدف همگرایی علمی و تبادل نظر بین اساتید جغرافیای سیاسی دانشگاه‌های کشور تشکیل می‌شد، زمین‌های فراهم ساخت تا پس از سال‌ها لزوم تأسیس یک انجمن علمی متشکل از اساتید و دانشجویان و علاقه‌مندان رشته جغرافیای سیاسی و ژئوپلیتیک مطرح گردد. پیشنهاد تأسیس انجمن علمی ژئوپلیتیک ایران ابتدا توسط آقای دکتر محمدرضا حافظ نیا استاد جغرافیای سیاسی و ژئوپلیتیک دانشگاه تربیت مدرس در خرداد ماه ۱۳۸۰ مطرح گردید که در پی آن فرمها، اطلاعات و راهنماییهای لازم از دفتر انجمنهای علمی وزارت علوم، تحقیقات و فناوری اخذ گردیده و پس از طرح موضوع تأسیس انجمن با ۱۴ تن از اساتید و فارغ التحصیلان و تنی چند از دانشجویان مقطع دکتری رشته جغرافیای سیاسی و ژئوپلیتیک اقدام به تکمیل فرم تقاضای تأسیس انجمن توسط افراد فوق گردید. در مرحلهٔ بعد اقدام به تنظیم اساسنامه انجمن بر اساس فرمت مصوب دفتر انجمنهای علمی، معاونت پژوهشی وزارت علوم، تحقیقات و فناوری گردید که پس از تأیید توسط دفتر فوق نسبت به اخذ پرسشنامه مشخصات اعضای هیئت مؤسس و هیئت مدیره و تکمیل آن توسط اعضاء اقدام شد و ۳۷ نفر از اساتید و دانشجویان دکتری رشته جغرافیای سیاسی همراه با احکام کارگزینی و تصویر آخرین مدرک تحصیلی آن‌ها دریافت شد. همچنین تصویر برخی انجمن‌های مشابه در سایر کشورها و نامهای تحت عنوان «سابقه شکل‌گیری انجمنهای ژئوپلیتیکی و ضرورت تأسیس انجمن ژئوپلیتیک در ایران» در تاریخ ۱۸/۴/۱۳۸۰ تحویل دفتر فوق گردید تا در جلسه کمیسیونهای علمی مطرح گردد. اولین باری که در جلسه این کمیسیون موضوع مطرح گردید. برخی اعضاء با نام نهادن واژه ژئوپلیتیک برای انجمن مخالفت ورزیدند که از سوی دبیر کمیسیون انجمنهای علمی ایران موضوع به اطلاع رسید که بلافاصله اقدام به تهیه متنی توجیهی در خصوص انگیزهٔ نامگذاری انجمن، تحت عنوان (توجیه تأسیس انجمن ژئوپلیتیک ایران) شد تا در جلسه بعدی کمیسیون در اختیار اعضاء گذارده شود. در جلسه مورخ ۱۱/۲/۱۳۸۱ کمیسیون فوق بار دیگر موضوع تأسیس انجمن ژئوپلیتیک را مطرح کرد و خوشبختانه مورد تصویب قرار گرفت که در پی اعلام دبیر کمیسیون نسبت به تهیه اسامی اعضای انجمن و آدرس و تلفن محل کار آن‌ها اقدام و در تاریخ ۱۷/۲/۱۳۸۱ تحویل دفتر انجمنهای علمی ایران گردید. انجمن ژئوپلیتیک ایران پس از اخذ مجوز تأسیس از سوی کمیسیون انجمنهای علمی کشور، در تاریخ ۳۱/۳/۸۲ تحت شماره ۱۵۴۶۶ موفق به ثبت انجمن در ادارهٔ ثبت شرکت‌ها و مؤسسات غیر تجاری گردید. کمیته پذیرش ضمن تعیین نمایندگان انجمن در دانشگاه‌ها، اقدام به عضوگیری نمود که در همان دوره در حدود ۷۰ نفر از اساتید، فارغ‌التحصیلان و دانشجویان مقطع دکتری و کارشناسی ارشد جغرافیای سیاسی در قالب عضویت پیوسته، دانشجویی و وابسته ثبت نام نمودند و با توجه به جدید التأسیس بودن انجمن، هیئت مدیره، طی برگزاری ۷ جلسه اقدام به تعیین خط مشیها و سیاست‌های کلی و نیز انجام امور مزبور به اعضای هیئت مدیره نمود و با پشت سرگذاشتن اقدامات ضروری و اولیه در خصوص تثبیت انجمن، برگزاری دومین جلسه مجمع عمومی در تاریخ ۳۰/۸/۸۳ فصل جدیدی از فعالیت‌ها و برنامه‌های انجمن آغاز گردید.انجمن ژئوپلیتیک ایران", "version_id": "2830806315352934197"},
{"wikidata_id": "Q5885382", "text": "آیس ریسر داستان بازی داستان این بازی بر اساس فیلم معروف \"روزی دیگر بمیر\" (Die Another Day) ساخته شده و جیمز باند در این بازی در کشور ایسلند در حال تعقیب زائو و جینکس می‌باشد. در این بازی جیمز باند با استفاده از ماشین ویژ خود یعنی استون مارتین به تعقیب این دو خائن می‌پردازد. گیم‌پلی در این بازی اسلحه‌های ویژه‌ای برای جیمز باند در نظر گرفته شده و هدف اصلی بازی این است که قبل از اتمام زمان، اقدام به نابودی ماشین‌های دشمنان نموده و از رسیدن آنان به کاخ یخی، خودداری کنید.", "version_id": "8868342997210810813"},
{"wikidata_id": "Q135155", "text": "موش صحرایی امپراتور مشخصات این پستاندار از نظر جثه جونده‌ای بسیار بزرگ بود که دمی کوتاه، بدون مو و پوشیده از فلس‌های کوچک داشت. طول بدن آن بین ۳۴ تا ۳۵ سانتی‌متر و طول دمش ۲۵ تا ۲۵،۸ سانتی‌متر بود و گوش‌هایی به طول حدوداً ۲ سانتی‌متر داشت. انقراض تیم فلنری، زیست‌شناس استرالیایی با توجه به مشاهدات افراد محلی چنین احتمال می‌دهد که موش امپراتور تا دههٔ ۱۹۶۰ هنوز توانسته بوده به بقای خود ادامه دهد ولی پس از آن دیگر دیده نشده است. دلیل انقراض آن‌ها نیز احتمالاً رها سازی گربه‌های وحشی در دوران استعمار بریتانیا در جزیرهٔ گوادال‌کانال برای مقابله با موش‌ها بوده‌است و چون موش امپراتور جونده‌ای زمین‌زی و فاقد رفتار دفاعی بوده به آسانی شکار این گربه‌ها شده‌است.", "version_id": "3759441100694069689"},
{"wikidata_id": "Q1640519", "text": "دریاچه ثرثار صدامیه ثرثار در زمان ریاست‌جمهوری صدام حسین منطقه ثرثار از مکان‌های مورد علاقه او برای ماهیگیری بود و به این خاطر کاخی که پس از کاخ صدام در تکریت، مجلل‌ترین و بزرگ‌ترین کاخ وی بود در محلی که صدامیه ثرثار نام گرفت برای او ساخته شد. کار ساخت این کاخ در نوامبر ۱۹۹۳ پایان یافت. شهر صدامیه ثرثار نیز که ساخت آن یازده ماه به‌درازا کشید شامل ورزشگاه، پارک تفریحی، بیمارستان و خانه‌های جدید می‌شد و تنها وفاداران به رژیم صدام حسین اجازه استفاده از آن را داشتند در این محل ساخته شد. در این شهر ۶۲۵ خانه و هم‌چنین ویلاهای کنار دریاچه و بلوار کنار آب ساخته شده که تقریباً بر روی هر آجر به‌کار رفته در آن‌ها نام صدام حسین به عربی حک شده‌است. در ورودی شهر تندیس بزرگ برنزی صدام حسین نصب شده‌بود و در چهارراه‌های نیز تندیس‌های مخلتفی از او دیده می‌شد. در آیین گشایش صدامیه ثرثار در ماه مه سال ۱۹۹۹ طه یاسین رمضان، معاون صدام حسین، کلید شهر را که به شکل شمشیری طلایی بزرگی بود به دست صدام داد. پیش از این که تلویزیون عراق این مراسم را در آن روز به طور سراسری پخش کرد بیشتر مردم عراق از ساخت صدامیه ثرثار خبر نداشتند. سد ناظم سد ناظم ثرثار از اهمیت راهبردی برخوردار است و در درگیری‌های داخلی عراق، هر طرفی بر این سد داشته باشد می‌تواند اراضی گسترده‌ای را به زیر آب ببرد. دریاچه ثرثار در نزدیکی این سد قرار دارد. این سد ورود و خروج آب را از طریق سی و چهار دریچه خود میان دریاچه ثرثار و دو رودخانه دجله و فرات تنظیم می‌کند. این سد در سال ۱۹۵۶ ساخته شد. طرفی که بر این سد سیطره داشته باشد قادر است آب بخش‌های گسترده‌ای از عراق به ویژه بغداد را قطع کند. شبه‌نظامیان القاعده در پاییز ۲۰۰۶ پس از آن‌که توسط قبایل محلی از بیشتر مناطق استان انبار بیرون رانده شدند به کناره‌های دریاچه ثرثار پناه آوردند. ایجاد پایگاه القاعده در کنار این دریاچه به آن‌ها اجازه می‌داد تا بتوانند به شهرهای منطقه و به شاهراه بغداد به شمال کشور حمله کنند. گروه‌های مسلح داعش نیز در سال ۱۳۹۳ خورشیدی تلاش کردند بر این سد سیطره یابند. افراد داعش توانستند وارد سد ناظم ثرثار شوند و بیش از صد نفر از نیروهای ارتش عراق را در این سد به قتل برسانند. شماری از نیروهای ارتش برای بازپس گرفتن این سد تلاش کردند این سد را از داعشی‌ها بازپس گیرند. حملات هوایی ارتش عراق علیه مواضع داعش در این سد نیز افزایش یافت.", "version_id": "15858904908975063527"},
{"wikidata_id": "Q50368653", "text": "مرسدس-ای‌ام‌جی جی‌تی چهار-در کوپه مشخصات AMG GT 4 در کوپه با استفاده از یک جلو موتور طرح با 4MATIC+ کاملاً متغیر درایو چهار چرخ (عقب مغرضانه) و در دسترس است با هر یک 3.0 L M256 twin-turbocharged خطی شش موتور یا 4.0 L M177 twin-turbocharged موتور V8. درون خطی-شش ویژگی‌های موتور خفیف سیستم ترکیبی است که مرسدس بنز خواستار \"افزایش EQ\" که با استفاده از یک الکتریکی رانده سوپر شارژر و ۴۸ ولت موتور الکتریکی است که هنگامی که در ترکیب تولید اضافی 21 hp (۱۵٫۷ کیلو وات) و ۱۸۴ پوند فوت (۲۴۹٫۵ نیوتن متر) گشتاور در علاوه بر این به موتور گاز هنگامی که آن نه تأمین برق سیستم. این سیستم این آثار ریشه‌های آن را به مرسدس CLS53. این خودرو با بهره‌گیری از عقب anti-roll bar برای افزایش شاسی سفتی و همچنین به عنوان فعال aero از جمله الکترونیکی قابل تنظیم Spoiler عقب و به صورت الکترونیکی اداره می‌شود جلو تعبیه هواکش‌هایی در جلو پنجره مشبک است که می‌تواند باز و بسته برای مدیریت جریان هوا از طریق رادیاتور از AMG GTR گل سرسبد ماشین ورزشی است. Mercedes-AMG GT 53 GT 53 ورود به سطح از نوع AMG GT 4 در کوپه و امکانات 3.0 L twin-turbocharged خطی-شش با یک سیستم ترکیبی است. این موتور همراه با سیستم ترکیبی تولید یک ترکیب خروجی قدرت ۴۲۹ اسب بخار (۴۳۵ اسب بخار متری; ۳۲۰ کیلووات) و 384 lb-ft (۵۲۰٫۶ نیوتن متر) گشتاور است و می‌تواند شتاب 0–۶۰ مایل در ساعت در حدود ۴٫۴ ثانیه همراه با رسیدن به یک سرعت بالا از ۱۷۴ مایل بر ساعت (۲۸۰ کیلومتر بر ساعت) به عنوان تست شده توسط سازنده. تعلیق با استفاده از فولاد فنر و دامپر تطبیقی و کلاچ یک TCT واحد است که با استفاده معمولی مبدل گشتاور. Mercedes-AMG GT 63 GT 63 با کارایی بالا مجهز بهتر از نوع GT 4-در و امکانات 4.0 L twin-turbocharged موتور V8 که تولید ۵۷۷ اسب بخار (۵۸۵ اسب بخار متری; ۴۳۰ کیلووات) و 553 lb-ft (۷۴۹٫۸ نیوتن متر) گشتاور از مرسدس AMG GT R با یک ادعا 0–۶۰ مایل در ساعت شتاب زمان ۳٫۳ ثانیه و سرعت بالا از ۱۹۳ مایل در ساعت (۳۱۰٫۶ متر/ثانیه) به عنوان تست شده توسط سازنده. GT 63 نیز اختیاری انتخاب «حالت راندگی» که هدایت قدرت تنها به چرخ‌های عقب است. ماشین می‌آید استاندارد با کنترل الکترونیکی لغزش محدود دیفرانسیل عقب و عقب-چرخ فرمان و ویژگی‌های MCT گیربکس با کلاچ برای رسیدگی به این قدرت فوق‌العاده. GT 63 همچنین با استفاده از AMG چند اتاق هوایی تعلیق اسپرت تر تطبیقی سوار و سیلندر غیرفعال کردن حالت برای افزایش بهره‌وری است. Mercedes-AMG GT 63S GT 63S است که بالای خط از نوع GT 4-در و ویژگی‌های همان 4.0 L twin-turbocharged موتور V8 که در GT 63, اما دریافت، بیشتر، تنظیم، تولید ۶۳۰ اسب بخار (۶۳۹ اسب بخار متری; ۴۷۰ کیلووات) و 627 lb-ft (۸۵۰٫۱ نیوتن متر) گشتاور است. GT 63S خواهد شد بنا به گزارش شتاب 0–۶۰ مایل در ساعت در ۳٫۱ ثانیه و رسیدن به سرعت بالای ۱۹۵ مایل در ساعت (۳۱۳٫۸ کمه) به عنوان تست شده توسط سازنده. علاوه بر این همه تجهیزات و امکانات از GT 63 و همچنین به عنوان انتخاب «حالت راندگی» که هدایت قدرت تنها به چرخ‌های عقب می‌آید به عنوان استاندارد در GT 63S به عنوان به خوبی.", "version_id": "15726854822013375331"},
{"wikidata_id": "Q14281", "text": "جووانی اسکیاپارلی جوانی ویرجینیو اسکیاپارلی (۱۴ مارس ۱۸۳۵ ٬ ساویلیانو -۴ ژوئیه ۱۹۱۰) ستاره‌شناس و پژوهشگر تاریخ نجوم ایتالیایی بود. او در ۱۴ مارس ۱۸۳۵ در ساویلیانو، در استان کونئو ایتالیا زاده شد. نخست به تحصیل در رشتهٔ مهندسی عمران پرداخت اما پس مدتی تحصیل در حوزهٔ زبان‌های نوین و نجوم، چندان دلبستهٔ نجوم شد که آن را رها نکرد. وی در دانشگاه تورین درس خواند و مدتی در رصدخانه‌های برلین، پوتسدام و پولکوو به پژوهش پرداخت و سپس بیش از چهل سال در رصدخانهٔ بررا مشغول به کار شد. در ۲۹ آوریل ۱۸۶۱م سیارکی را کشف کرد که بعدها آن را هسپریا نامید. در ۱۸۶۲م، به ریاست رصدخانهٔ بررا رسید. در همین سال فرضیه‌ای دربارهٔ علت بارش‌های شهابی ارائه داد که دیری نپایید که همگان آنرا پذیرفتند. او که از پیشگامان مریخ‌شناسی به شمار می‌آید کاوش در این زمینه را از ۱۸۷۷م آغاز کرد. یک سال بعد یافته‌های خود از سطح مریخ را روی یک نقشه پیاده کرد و با اشاره به این که مریخ نیز همچون زمین اقیانوس‌ها و قاره‌هایی دارد اخترشناسان را شگفت زده کرد. رصدهایش موجب شد که برخی به وجود حیات هوشمند در مریخ باور داشته باشند. اسکیاپارلی هشت سال به رصد عطارد و مطالعهٔ لکه‌های تاریکی پرداخت که به شکل نوارهای سایه‌دار بر سطح عطارد دیده می‌شوند و در ۱۸۸۹م مقاله‌ای دربارهٔ دورهٔ تناوب حرکت وضعی این سیاره نوشت و آن را دقیقاً برابر با دورهٔ تناوب حرکت انتقالی این سیاره یافت. او همزمان با پژوهش دربارهٔ عطارد، زهره را نیز رصد می‌کرد و با بررسی لکه‌های زهره دورهٔ تناوب حرکت وضعی آن را تقریباً ۲۲۴٫۷ روز به دست آورد. در سال ۱۹۰۰ خود را بازنشسته کرد تا برای پژوهش دربارهٔ تاریخ نجوم که از دلبستگی‌های او بود، فرصت بیشتری داشته باشد. کارلو آلفونسو نالینو در روزگار ریاست اسکیاپارلی بر رصدخانهٔ بررا مأمور ترجمهٔ زیج بتانی شده بود و در این کتاب نیز بارها از نظرات اسکیاپارلی بهره برده بود. اسکیاپارلی تنها فردی بود که افزون بر عضویت پیوسته در فرهنگستان علوم لینچه‌ای (Accademia dei Lincei) در رم و انجمن سلطنتی نجوم در لندن، عضو پیوسته یا افتخاری فرهنگستان‌های روسیه، آلمان (پروس)، اتریش و فرانسه به شمار می‌رفت. او همچنین در حکومت پادشاهی ایتالیا سناتور شد. سیارک ۴۰۶۲ را به افتخار وی اسکیاپارلی نامیده‌اند. یکی از دهانه‌های ماه را به افتخار وی اسکیاپارلی نامیده‌اند. مریخ‌نوردی که قرار است در برنامهٔ پژوهشی جستجوی حیات در مریخ، سطح مریخ را بکاود اسکیاپارلی نام خواهد گرفت.", "version_id": "11508961582205936277"},
{"wikidata_id": "Q1570013", "text": "تصویربرداری فراصوت از لخته سیاهرگی عمقی برای تصویربرداری از لختهٔ خون در رگ‌های داخلی که به آن ترومبوز سیاهرگی عمقی(DVT: deep vein thrombosis) نیز گفته می‌شود، در این خصوص از فراصوت برای رگ‌های دور از سطح پوست و بیشتر در سیاهرگ رانی و سیاهرگ پشت‌زانویی استفاده می‌شود، زیرا لختهٔ خون در این رگ‌ها خطر آمبولی ریه را به حداکثر می‌رساند. کاربردهای پزشکی احتمال ابتلا به ترومبوز سیاهرگی عمقی، توسط مجموع امتیازات یک تست به نام wells score سنجیده می‌شود و هرچه این امتیاز بیشتر باشد احتمال ابتلا به ترومبوز سیاهرگی عمقی بیشتر می‌شود. در حالتی که جواب آزمایش آنژیوگرافی ریوی (به انگلیسی:CT pulmonary angiogram)برای وجود آمبولی ریه منفی است اما علائم پزشکی وجود آن را تأیید می‌کند، استفاده از سونوگرافی وریدی اندام تحتانی می‌تواند کمک‌کننده باشد.این سونوگرافی می‌تواند تا حدود ۵۰ درصد از افرادی که آمبولی ریه دارند را با شناسایی ترومبوز سیاهرگی عمقی، تشخیص دهد.جراحی تعویض مفصل ران یا زانو به تنهایی نمی‌توانند علامت‌های این بیماری باشند. در بیمارهایی با علائم DVT که به آمبولی ریه مشکوک هستند و اسکن‌های ریوی در پزشکی هسته‌ای نیز در آن‌ها بیماری را تشخیص نداده‌است، پیگیری پیاپی با استفاده از سونوگرافی ضروری نیست. عملکرد و یافته‌ها برخلاف سونوگرافی شریانی(سرخرگی) سونوگرافی وریدی(سیاهرگی) در حالتی انجام می‌شود که پروب در مقطع عرضی (عمود بر راستای سیاهرگ) قرار گیرد، تا برش عرضی از سیاهرگ را نمایش دهد. کلیهٔ رگ‌های فرعی که شامل رگ‌های ارتباطی (به انگلیسی:perforator veins) می‌شود، (در واقع این رگ‌های ارتباطی سیاهرگ‌های سطحی را به سیاهرگ‌های عمقی ارتباط می‌دهند) با استفاده از تصویر برش عرضی بهتر نمایش داده می‌شوند، اما مهم‌تر از خود رگ‌ها شناسایی لختهٔ سیاهرگی است. قابل اطمینان‌ترین معاینه برای تشخیص لخته خون (حتی وقتی یک تصویر رنگی باکیفیت در اختیار داشته باشیم) عدم تراکم‌پذیری است، درست مانند لولهٔ لاستیکی که آب داخلش یخ زده باشد و در آن ناحیه با ایجاد فشار فشرده نمی‌شود، در رگ نیز در نقطه‌ای که لخته وجود دارد چون جامد است، اگر به آن فشار وارد کنیم، فشرده نمی‌شود،پس با در نظر گرفتن این موضوع اگر بخواهیم پروب را برای آزمایش تراکم‌پذیری روی سیاهرگ و به موازات آن قرار دهیم و فشار دهیم، پروب به سمت چپ و راست رگ لیز می‌خورد و در نتیجه ،نتیجهٔ منفی کاذب (به انگلیسی:false negative)نشان می‌دهد، زیرا پروب به سمت دیگر حرکت کرده و سیاهرگ را نشان نمی‌دهد. با این وجود پس از تشخیص لخته اگر متخصص بخواهد تصویر نهایی از قسمت ابتدایی لخته را چاپ کند، در این حالت پروب را موازی با سیاهرگ قرار می‌دهد (مانند تصویر). اکوژنیسیته اخیراً یک نوع جدید از لختهٔ خون یافت شده‌است که کاملاً جامد نیست و در نتیجه اکوژنیسیته‌ی پایینی دارد، یعنی توانایی آن در بازتاب اکو پایین است. در نتیجه در تصاویر مقیاس خاکستری سونوگرافی به رنگ سیاه دیده می‌شود و به ندرت قابل رویت و جداسازی است، حتی هنگامی که متخصص از حالت رنگی تصویر استفاده کند کیفیت تصویر برای تشخیص چندان تغییر نمی‌کند،در نتیجه ممکن است در تصویر مشخص نشود، علاوه بر این، دیوارهٔ رگ‌ها نیز ممکن است اکوهای برگشتی بفرستد که وجود لخته را تکذیب کند. محل قرار گرفتن لخته اطلاعات زیادی دربارهٔ میزان خطرناک بودن آن می‌دهد، مثلاً این مسئله که لخته در سیاهرگ عمقی است یا سطحی و به‌طور کلی اینکه دقیقاً در کجا قرارگرفته، مهم است. اگر لخته نزدیک به اتصال اصلی سیاهرگ رانی (به انگلیسی:sapheno-femoral junction)قرار گرفته‌باشد، خطر بالای ابتلا به آمبولی ریه وجود دارد. ایجاد تراکم یکی از راه‌های مطمئن‌تر از تصویربرداری، مشاهدهٔ عدم تراکم‌پذیری لختهٔ سیاهرگی است. یک روش ساده به نام سونوگرافی فشار (به انگلیسی:compression ultrasonography) وجود دارد، که معمولاً برای تشخیص سریع ترومبوز سیاهرگی عمقی که در قسمت فوقانی سیاهرگ رانی یا در سیاهرگ پشت‌زانویی قرار گرفته استفاده می‌شود. این روش در شرایط اورژانسی بسیار کارآمد است، زیرا فقط با استفاده از فشار مبدل که موجب تراکم رگ می‌شود، به دست می‌آید.سونوگرافی فشار در تشخیص ترومبوز سیاهرگی عمقی در بیمارانی که علائم مربوطه را دارند، حساسیت (به انگلیسی:sensitivity)و ویژگی (به انگلیسی:specificity) بالایی دارد، البته وقتی بیمار علائم اولیه را نداشته باشد،نتیجهٔ این نوع سونوگرافی مطمئن نخواهد بود. برای مثال، بعد از عمل‌های جراحی مخصوصاً عمل‌های ارتوپدی که معمولاً درد و ورم در اندام تحتانی وجود دارد، در اکثر مواقع لخته در ناحیهٔ سیاهرگ ساق پا (به انگلیسی:calf veins) مشاهده می‌شود که حالت جزئی دارد یعنی رگ را به‌طور کامل مسدود نمی‌کند، در این حالت با مشاهدهٔ این علامت، معاینهٔ کامل به وسیلهٔ روش‌های گفته‌شده الزامی است. داپلر سونوگرافی داپلر از جریان خون سیاهرگ‌ها که با نرخ تنفس نیز مرتبط است می‌تواند به عنوان تشخیصی برای عدم وجود ترومبوز سیاهرگی عمقی استفاده شود.", "version_id": "17797610724218585579"},
{"wikidata_id": "Q31066494", "text": "مرگ محمد بن عبدالله تاریخ دقیق در بین راویان و مورخان دربارهٔ تاریخ دقیق درگذشت اختلاف نظر وجود دارد اما همهٔ مورخان اتفاق نظر دارند که واقعهٔ درگذشت در روز دوشنبه بود. همچنین از بین روایت‌های مختلفی که نقل شده، تاریخ‌های ۲۸ صفر، ۱ ربیع‌الاول، ۲ ربیع‌الاول و ۱۲ ربیع‌الاول از بقیهٔ روایت‌ها مشهورتر است که از میان این موارد، علمای شیعه بر تاریخ ۲۸ صفر و علمای اهل سنت بر تاریخ ۱۲ ربیع‌الاول توافق بیشتری دارند. با این حال پژوهش‌های علمی نشان می‌دهد که هیچکدام از این دو نمی‌توانند در روز دوشنبه باشند و تاریخ صحیح که با مشخصات رویدادهای منتهی به این روز مطابقت داشته باشد، ۲ ربیع‌الاول است.", "version_id": "10289005501013175509"},
{"wikidata_id": "Q234869", "text": "نماز (اسلام) واژه‌شناسی واژه «صلاة» در عربی، به معنی «درود و تحیت»، «دعا» و همچنین «انعطاف» است. با این حال واژهٔ «نماز» واژه‌ای فارسی است که در ایران، افغانستان، بنگلادش، هند، پاکستان برای واژهٔ «صلاة» عربی به‌کار برده می‌شود. این واژه همچنین در زبان بنگالی، آلبانیایی، بوسنیایی و مقدونیایی، برابر صلاة به کار می‌رود. واژه نماز به معنای خم‌شدن و سرفرودآوری برای ستایش و احترام است. برخی منابع ریشهٔ این واژه را از واژه پهلوی «نماک» می‌دانند که آن هم از ریشه باستانی «نم» به معنای خم شدن و کرنش است. هرچند در برخی منابع ریشهٔ واژهٔ نماز از واژهٔ «ناماسته» در زبان سانسکریت آریاییان دانسته شده‌است نماز در قرآن قران در موارد متعددی به پیامبر و مسلمانان امر به نمازخواندن (اقامه صلاه) کرده‌است. از جمله در سوره بقره آیه ۱۱۰، گفته است: وَأَقِیمُواْ الصَّلاَةَ وَآتُواْ الزَّکَاةَ وَمَا تُقَدِّمُواْ لأَنفُسِکُم مِّنْ خَیْرٍ تَجِدُوهُ عِندَ اللّهِ إِنَّ اللّهَ بِمَا تَعْمَلُونَ بَصِیرٌ ﴿۱۱۰﴾ و نماز را به پا دارید و زکات را بدهید و هر گونه نیکی که برای خویش از پیش فرستید آن را نزد خدا باز خواهید یافت آری خدا به آنچه می‌کنید بیناست (۱۱۰ ویا در سوره ابراهیم آیه ۳۱ گفته است:قُل لِّعِبَادِیَ الَّذِینَ آمَنُواْ یُقِیمُواْ الصَّلاَةَ وَیُنفِقُواْ مِمَّا رَزَقْنَاهُمْ سِرًا وَعَلانِیَةً مِّن قَبْلِ أَن یَأْتِیَ یَوْمٌ لاَّ بَیْعٌ فِیهِ وَلاَ خِلاَلٌ ﴿۳۱﴾ فولادوند: به آن بندگانم که ایمان آورده‌اند بگو نماز را بر پا دارند و از آنچه به ایشان روزی داده‌ایم پنهان و آشکارا انفاق کنند پیش از آنکه روزی فرا رسد که در آن نه داد و ستدی باشد و نه دوستیی نمازهای واجب نمازهای واجب در ذیل خواهد آمد. البته مسلمانان سنی علاوه بر اینها، شرکت در نماز جمعه و نماز عید را نیز واجب می‌دانند؛ شیعیان این نمازها را در زمان غیبت کبری، مستحب می‌دانند. نماز طواف واجب خانه خدا (در مسجدالحرام) پس از هفت دور چرخیدن به دور کعبه، یک نماز دورکعتی به نام نماز طواف خوانده می‌شود. نماز میّت نماز میت، بر مرده گزارده می‌شود. این نماز نیاز به وضو و غسل و غیره ندارد و با کفش می‌توان آن را انجام داد. معمولاً در مسجدالحرام پس از هر نماز یومیّه از نمازگزاران دعوت می‌شود که برای مرده یا مردگانی نماز بخوانند. نماز قضای پدر و مادر کسی که در زندگی خود برخی از نمازهایش را به جا نیاورده، باید پسر بزرگترش آن نمازها را قضا کند که جزئیات آن در کتاب‌های دینی نوشته شده‌است. نماز نافله‌ای که به علت نذر یا عهد یا قسم واجب شده‌است نماز نافله به خودی خود واجب نیست و مستحب است ولی مثلاً اگر کسی نذر کند (تصمیم بگیرد) که اگر بیماریم معالجه شود، نماز نافله خواهم خواند و بیماریش معالجه شود، نماز نافله بر او واجب می‌شود که جزئیات این موضوع در کتابهای دینی ذکر شده‌است. نمازهای متفاوت در حکم واجب یا استحباب این نمازها در شرایطی واجب، و در شرایطی مستحب هستند، یا این که در برخی از مذهب‌ها واجب و در مذاهب دیگر مستحب هستند. نماز جمعه نماز جمعه، نمازی است که در ظهر روز آدینه در مساجد خوانده می‌شود. طبق نظر شیعیان این زمان در زمان حضور پیامبر و امام معصوم و نایب خاص او واجب عینی است، اما در زمان غیبت کبری واجب تخییری است یعنی میان نماز جمعه و نماز ظهر مخیر است. در نزد اهل سنت، شرکت در این نماز برای مردان واجب است؛ در حالی که زنان می‌توانند در این نماز شرکت کنند یا به جای آن نماز ظهر را بخوانند. مراسم نماز جمعه با دو خطبه آغاز می‌شود؛ پس از آن، دو رکعت به جای نماز ظهر خوانده می‌شود. در ایران، هر شهر تنها یک امام جمعه دارد و نماز جمعه در مسجد جامع یا مصلای اصلی همان شهر، برگزار می‌شود- امام جمعه‌ی شهرهای ایران، همیشه از سوی رهبر انتخاب می‌شود. نماز عیدین نماز عیدین، شامل نماز عید فطر و نماز عید قربان است که به هنگام عید فطر و عید قربان خوانده می‌شوند. از نظر شیعیان این نماز در زمان حضور امام واجب و در زمان غیبت مستحب است و می‌توان آن را به جماعت یا فرادی خواند. طبق نظر اهل سنت این نمازها مستحب است. نماز جماعت به‌طور کلی نمازهای واجب بهتر است به جماعت خوانده شوند یعنی به صورت گروهی؛ بنابراین نماز جماعت، نماز دیگری به غیر از نمازهای واجب نیست. در نماز جماعت یک نفر پرهیزگار در جلو دیگران می‌ایستد که به او امام جماعت گویند. طبق نظر شیعیان شرکت در نماز جماعت مستحب مؤکد است. از نظر برخی از مذاهب اهل سنت شرکت در نماز جماعت واجب است که برخی آن را واجب عینی و برخی واجب کفایی می‌دانند. نمازهای مستحب نمازهای مستحبی نمازهایی هستند که مسلمانان برای کسب ثواب بیشتر و نزدیک تر شدن به خداوند و دوری از شیطان بجا می‌آورند. برخی از این نمازها مخصوص شیعیان است. نمازهای مستحبی به صورت دورکعت، دورکعت خوانده می‌شوند. نمازهای نافله نمازهای نافله از نمازهای مستحبی هستند که به آن‌ها نوافل هم گفته می‌شود. از مهمترین نمازهای مستحبی، نافله‌های شبانه‌روزی هستند که به آن‌ها نوافل یومیه می‌گویند، نافله صبح (دو رکعت)، نافله ظهر (هشت رکعت)، نافله عصر (هشت رکعت)، نافله مغرب (چهار رکعت)، نافله عشاء (دو رکعت) و نافله شب (یازده رکعت). از آنجایی که دو رکعت نافله عشاء، یک رکعت محسوب می‌شود در مجموع نافله‌های شبانه‌روزی ۳۴ رکعت می‌شوند. در روزهای جمعه چهار رکعت به نافله‌های ظهر و عصر اضافه می‌شود و در جمع ۳۸ رکعت می‌شود. نافله‌های شبانه‌روزی به صورت نمازهای دورکعتی خوانده می‌شوند. از میان نافله‌های شبانه‌روزی، نافله شب یا نماز شب نزد مسلمانان از اهمیت بیشتری برخوردار است و در روایت‌ها بر انجام آن تأکید شده‌است. از یازده رکعت نافله شب، ۸ رکعت به نیت نافله شب، ۲ رکعت آن به نیت نافله شفع و ۱ رکعت به نیت نافله وتر بجا آورده می‌شود. نماز غفیله نماز غفیله از دیگر نمازهای مستحبی است که بین نماز مغرب و عشاء خوانده می‌شود. فرصت خواندن این نماز، از نماز مغرب تا زمانی است که سرخی مغرب از بین برود. این نماز دو رکعتی می‌باشد و دستور مخصوص خود را دارد. نماز تحیت مسجد تَحیّت به معنای سلام است و نماز تحیت مسجد نمازی دورکعتی است که هنگام ورود به مسجد و به قصد تحیت و احترام مسجد خوانده می‌شود. اگر یک نماز دورکعتی واجب (مثلاً نماز صبح) را هم بخواند کافی است، یعنی در این صورت این نماز هم نماز صبح و هم نماز تحیت مسجد محسوب می‌شود. نماز عید غدیر نماز عید غدیر یکی دیگر از نمازهای مستحبی است که در روز عید غدیر خوانده می‌شود. این نماز دو رکعتی است و بهتر است نزدیک ظهر خوانده شود. نماز جعفر طیار نماز جعفر طیار نیز از نمازهای مستحبی است که می‌توان آن را از نافله‌های شب یا روز به‌شمار آورد. بافضیلت‌ترین زمان برای خواندن این نماز، روز جمعه هنگام برآمدن آفتاب ذکر شده‌است. این نماز چهار رکعتی است و دو سلام دارد. نماز زیارت معصومین نماز زیارت معصومین، به نمازهای مستحبی گفته می‌شود که به نیت زیارت معصومین خوانده می‌شود و هر کدام آداب خاص خود را دارد. نماز چهارده معصوم نماز چهارده معصوم از نمازهای مستحبی شیعیان است که هر کدام آداب خاص خود را دارد و برخی دو رکعتی و برخی چهار رکعتی و برخی شش رکعتی هستند. نماز امام زمان نماز امام زمان از نمازهای مستحبی شیعیان است. این نماز دو رکعتی است و آداب خاص خود را دارد. نماز هدیه به معصومین نماز هدیه از نمازهای مستحبی شیعیان است که آن را بجا آورده و ثواب آن را به معصومین هدیه می‌کنند. نماز استغاثه نماز استغاثه از نمازهای مستحبی است که دو رکعتی است و بهتر است قبل از خواب خوانده شود. نماز آمرزش گناهان نماز آمرزش گناهان از دیگر نمازهای مستحبی است که به نیت بخشیده شدن گناهان خوانده می‌شود. این نماز دو رکعتی است. نماز شکر نماز شکر از نمازهای مستحبی است که در هنگام حاصل شدن نعمت یا دفع بلا خوانده می‌شود. نماز وحشت نماز وحشت یا نماز شب اول قبر، از نمازهای مستحبی است که دو رکعت دارد و در شب اول قبر برای میت خوانده می‌شود. نماز اموات نماز اموات از دیگر نمازهای مستحبی است که برای درگذشتگان خوانده می‌شود. این نماز دو رکعتی می‌باشد. نماز ایام هفته نماز ایام هفته از دیگر نمازهای مستحبی است که بر طبق روایات و بر اساس دستور گفته شده در طول ایام هفته خوانده می‌شود. در واقع هر روز هفته دو نماز مخصوص به خود دارد که یک نماز برای شب آن روز و یک نماز برای همان روز می‌باشد و بدین شرح است: دو رکعت در هر رکعت بعد از حمد آیه الکرسی و سوره قدر و نصر یک بار و سوره توحید سه بارخوانده شود ('شب شنبه') چهار رکعت در هر رکعت بعد از حمد سوره کافرون سه بار خوانده شود بعد از نماز هم یک بار آیه الکرسی را بخواند (روز شنبه) شش رکعت در هر رکعت سوره حمد یک بار و سوره توحید هفت بار خوانده شود (شب یکشنبه) دو رکعت در رکعت اول بعد از حمد سوره کوثر سه بار و در رکعت دوم بعد از حمد سوره توحید سه بار خوانده شود (روز یکشنبه) دو رکعت در هر رکعت بعد از حمد آیه الکرسی و سوره توحید و معوذتین یک بار خوانده شوند (شب دوشنبه) چهار رکعت بعد از حمد در رکعت اول آیه الکرسی در رکعت دوم سوره توحید و در رکعت سوم سوره فلق و در رکعت چهارم سوره ناس خوانده شوند (روز دوشنبه) دو رکعت در رکعت اول بعد از حمد سوره قدر یک بار و در رکعت دوم بعد از حمد سوره توحید هفت بار خوانده شود (شب سه شنبه) دو رکعت در هر رکعت بعد از حمد سوره تین و سوره توحید و معوذتین یک بار خوانده شوند (روز سه شنبه) دو رکعت در هر رکعت بعد از حمد آیه الکرسی و سوره قدر و نصر هر کدام یکبار و توحید ۳ بارخوانده شود (شب چهارشنبه) دو رکعت در هر رکعت بعد از حمد سوره زلزال یک بار و سوره توحید سه بار خوانده شود (روز چهارشنبه) شش رکعت در هر رکعت بعد از حمد آیه الکرسی و کافرون یک بار و توحید سه بارخوانده شود بعد از نماز هم سه بار آیه الکرسی خوانده شود (شب پنج شنبه) دو رکعت در هر رکعت بعد از حمد سوره نصر و کوثر هر یک پنج بار خوانده شوند (روز پنج شنبه) دو رکعت در هر رکعت بعد از سوره حمد سوره توحید هفتاد بارخوانده شود و بعد از اتمام نماز هفتاد بار استغفار کند (شب جمعه) هشت در رکعت بعد ازسوره حمد هر سوره‌ای که بخواهد می‌تواند بخواند بعد از اتمام نماز هفتاد بار استغفار کند (روز جمعه) نمازهای ماهانه از دیگر نمازهای مستحبی است که بعضی از آن‌ها در تمام ماه‌ها مشترک هستند و برخی برای هر ماه و همچنین روزهای مشخص آن ماه آداب خاص خود را دارند. نماز قضا اگر نماز واجب در وقت خود خوانده نشود، باید بعداً خوانده شود که به چنین نمازی قضا گویند. نماز استسقا یا نماز باران نماز استسقا یا نماز طلب باران، در هنگام خشکسالی خوانده می‌شود. در برخی منابع اولین نماز باران را نمازی ذکر کرده‌اند که پیامبر در سال پنجم هجری و در نتیجه خشکسالی به جا آورد. نماز استسقا مانند نماز عیدین دو رکعت دارد و بهتر است به جماعت خوانده شود. رکعت اول این نماز پنج قنوت و رکعت دوم آن چهار قنوت دارد. نماز رفع فقر و تنگدستی نمازی دو رکعتی است که در هنگام فقر و عسرت خوانده می‌شود. نماز رفع گرفتاری نمازی است دو رکعتی که خواندن آن در زمان مشکلات و گرفتاری‌ها توصیه شده‌است. نماز استخاره استخاره در لغت یعنی طلب خیر یا خوبی‌خواستن، و در حقیقت دعا برای خیر از خداست. نماز استخاره، نمازی است که برای گرفتن تصمیم در مورد انجام دادن یا انجام ندادن فعلی یا اتخاذ تصمیم مناسب خوانده می‌شود. این نماز باید پس از به نتیجه نرسیدن تعقل و مشورت‌ها به جا آورده شود. این نماز دو رکعتی بوده و پس از انجام آن باید ذکرهای مخصوص این نماز گفته شود. برای انجام استخاره بعد از نماز نیز آداب مخصوص دارد.", "version_id": "13255410313596583711"},
{"wikidata_id": "Q130693", "text": "پرسلان پرسلان یا بارْفَتَن طبق تعریف انجمن آزمون و مواد آمریکا به فراورده‌های سرامیکی شیشه‌ای و سفید اعم از لعابدار و بدون لعاب که برای مصارف فنی بکار می‌رود، گفته می‌شود. معمولا جذب اب قطعات پرسلانی نزدیک به صفر میباشد.ماده چینی سابقه طولانی‌تری نسبت به پرسلان دارد و اولین نمونه آن در طول سلسله تانگ بین سال‌های ۶۱۱ تا ۹۰۷ قبل از میلاد ساخته شد. اما پرسلان ساخته‌ای مدرن‌تر بوده و در طول سلسله یوان بین سال‌های ۱۲۷۹ تا ۱۳۶۸ ساخته شد. چینی‌ها در ابتدا ماده چینی را از کائولن (خاک رس چینی) و پگماتیت، نوعی گرانیت دانه درشت، می‌ساختند و آن ر به کشورهای اروپایی صادر می‌کنند. اروپایی‌ها که خود سفالگران ماهری بودند بارها تلاش کردند که چینی را بازسازی کنند و آن را از انحصار کشور چین خارج کنند اما نمی‌توانستند به این هنر دست یابند. به دلیل زیبایی خاص و همچنین قیمت بالای چینی، در سال ۱۷۰۷ دو دانشمند آلمانی به نام‌های Ehrenfried Walter von Tschimhaus و Johann Friedrich Bottger موفق شدند که با ترکیب خاک رس با فلدسپات زمینی به ترکیبی همانند چینی دست یابند که کیفیت بسیار خوبی داشت و درعین‌حال وزن کمتری از چینی داشت. در سالیان بعد، انگلیسی‌ها با استفاده از خاکستر از استخوان‌های گاو به خاک رس، فلدسپات و کوارتز به یک ترکیب جدید دست یافتند که از چینی بسیار محکم‌تر بود و به چینی استخوانی معروف شد. اگرچه این نوع پرسلان در دمای کمتری نسبت به پرسلان واقعی تولید می‌شد، اما خاکستر استخوان باعث می‌شد که ساختار آن به صورت شفاف باقی بماند. امروزه انواع مختلفی از پرسلان در سرتاسر دنیا تولید می‌شود که پرسلان استخوانی به دلیل شفافیت خاص خود محبوبیت بالایی دارد و بیشترین استفاده را در کشورهای ایالات متحده و بریتانیا دارد.", "version_id": "4871598630627356383"},
{"wikidata_id": "Q5411275", "text": "یورکا ولی یورکا ولی (به انگلیسی: Eureka Valley) دره‌ای در شهرستان اینیو، کالیفرنیای شرقی، جنوب غرب ایالات متحده واقع است. این دره حدوداً ۴۵ کیلوتر طول و حداکثر ۱۶ کیلوتر عرض دارد. ارتفاعات یورکا ولی از ۸۷۵ متر تا حداکثر ۲٬۵۷۵ متر متغیر است. قسمت جنوبی دره هم‌اکنون قسمتی از پارک ملی دث ولی است. دث ولی دقیقاً در جنوب شرقی یورکا ولی قرار دارد و دیپ اسپرینگ ولی، فیش لیک ولی و رشته‌کوه وایت در شمال آن قرار گرفته‌اند. در شرق یورکا ولی رشته‌کوه لست چنس تا ۱٬۶۷۵ متر بالاتر از سطح دره بالا آمده‌است. کوه‌های سالین در غرب و سالین ولی در جنوب غرب یورکا ولی جای گرفته‌اند.", "version_id": "14719972253969522228"},
{"wikidata_id": "Q1751305", "text": "بهره تعلق‌گرفته بهره تعلق‌گرفته یا بهره متعلقه، بهره‌ای است که تعلق گرفته ولی هنوز دریافت یا پرداخت نشده‌است، مثلاً اگر بانکی بهرهٔ سپرده‌های مشتریان را در پایان سال می‌پردازد، در این صورت بهرهٔ متعلق به پس‌اندازها در شش‌ماهه اول سال بهره تعلق‌گرفته نامیده می‌شود. به عبارتی دیگر، بهره تعلق‌گرفته، در دانش مالی، به بهره محقق شده یک سرمایه‌گذاری، مانند اوراق قرضه یا وام، که هنوز به سرمایه‌گذار پرداخت نشده است، اطلاق می‌گردد. بهره تعلق‌گرفته در ارتباط با محصولات مالی مبتنی بر اعتبار، به بهره‌هایی که تعلق گرفته، اما هنوز پرداخت نشده است، اشاره دارد.", "version_id": "3665908859821320376"},
{"wikidata_id": "Q3198719", "text": "زراعت داشت به کلیه عملیاتی که در فاصله جوانه زنی بذر تا برداشت محصول انجام می‌گیرد عملیات داشت گویند. این عملیات، به عملیات آبیاری، تنک کردن، وجین کردن، سله شکنی، خاک دادن پای بوته‌ها، کود دادن، مبارزه با حشرات و آفات، کنترل آفات و بیماری‌ها، مبارزه با علف‌های هرز تقسیم‌بندی می‌شوند. برداشت پس از اتمام دوره رشد و نمو گیاه، هنگام برداشت محصول فرا می‌رسد. البته گیاهان را همیشه پس از پایان دوره رشد و رسیدگی کامل برداشت نمی‌کنند و زمان برداشت موقعی خواهد بود که گیاه حداکثر ارزش کیفی و کمی را حاصل نموده یا به عبارت دیگر مرحله رسیدن فیزیولوژیک فرا رسیده باشد. چنانچه برداشت محصول دیرتر انجام شود و دقت کافی در طی عملیات برداشت صورت نگیرد معمولاً میزان محصول کاهش می‌یابد. پس از چیدن (برداشت) محصول نیز به علت ادامه برخی فعالیت‌های حیاتی در اندام‌های برداشت شده مثل تنفس یا تبخیر آب چنانچه محصول در شرایط نامناسبی نگهداری یا انبار شود مقداری از مواد ذخیره (مواد آلی) خود را از دست خواهد داد و حتی ممکن است مورد حمله آفات انباری و برخی بیماری‌های قارچی گیاهی قرار گرفته و کمیت و کیفیت محصول دچار نقصان شود.", "version_id": "2137122661700863656"},
{"wikidata_id": "Q19819982", "text": "امامت امامت و دستگاه خلافت طبق منابع متعدد مورد تأیید شیعه، امامان یاران نزدیکی داشته‌اند که بدون برنامه‌ریزی و از روی گرایش محبت به خاندان امامت، دربارهٔ همکاری خود با دستگاه حکومتیِ خلافت، با امامان مشورت کرده و در عمل به نیروی نفوذی امامان در دستگاه حکومتی تبدیل می‌شده‌اند و از توطئه‌ها و دسیسه‌های خلفا در قبال امامان به آن‌ها خبر می‌داده‌اند. دیدگاه هانری کربن و نقش امام‌شناخت در الهیات شیعی دقیقاً مانند نقش مسیح‌شناخت در الهیات مسیحی است؛ و چهارده معصوم از لحاظ حقیقت ازلی‌شان، موقعیتی شبیه به آیون‌های عالم عُلویٰ در گنوس والنتینوسی دارند.", "version_id": "8964555808986311849"},
{"wikidata_id": "Q18204876", "text": "هشام بن حکم هِشام بن حَکَم دانشمند علوم عقلی و از یاران جعفر بن محمد صادق، از امامان شیعه، و از نخستین متکلمین مسلمان و شیعه است که برای مناظره با جعفر بن محمد نزد ایشان آمده و سپس از مریدان وی گشته‌است. هشام مناظرات بسیاری با دانشمندان فرقه‌های مختلف اسلامی، همچنین زنادقه، دهریان و مادی‌گرایان داشته‌است و برخی مناظراتش در کتاب‌های تاریخی به صورت کامل نقل شده‌است. جعفر بن محمد بسیاری از یاران خود را از مناظره با فرقه‌های دیگر منع می‌کرد و هشام بن حکم را برای مناظره می‌فرستاد. از هارون الرشید نقل شده‌است که گفت: «زبان هشام از هزار شمشیر برنده‌تر است». هشام متولد کوفه و رشدیافته واسط بود و در بغداد به پارچه فروشی مشغول بود. ابتدا بر مذهب جهمیه تعصب سرسختی داشت ولی با چند مناظره با جعفر صادق در جوانی به مذهب شیعه درآمد و از یاران جعفر صادق و پس از شهادت ایشان، از یاران خاص موسی بن جعفر شد. هشام بن حکم همچنین از ناقلان حدیث امامان شیعه‌است و در این زمینه دست به تألیف نیز زده‌است. یکی از این احادیث، حدیث معروفی است که بر اساس آن عقل در کنار پیامبران و امامان یکی از دو حجت الهی خوانده می‌شود. دفاع هشام بن حکم از مذهب شیعه در مناظرات کلامی، سبب ترویج این مذهب بود و یاد نیک او بر زبان امامان بعد همچون علی بن موسی وامام محمد بن علی نیز جاری می‌شد. در سال ۱۷۹ هجری قمری، از سوی هارون الرشید خلیفه عباسی، مورد تعقیب قرار گرفت و به کوفه گریخت و در آنجا بر اثر بیماری سختی درگذشت. به گفته تذکره نویسان، هشام رساله‌هایی در رد ارسطو، معتزله، زنادقه و ثنویه نوشته بوده و آثاری نیز در بررسی مسائلی چون توحید، جبر و قدر، امامت، و حدوث اشیاء پدیدآورده است.", "version_id": "2696394854066744269"},
{"wikidata_id": "Q11259415", "text": "تصویرسازی گرافیکی تصویرسازی گرافیکی به مجموعهٔ روش‌هایی گفته می‌شود که برای رسم اجسام سه‌بعدی در فضای دوبعدی (روی صفحه) به کار می‌روند. برای نمونه تصویر ارتوگرافیک، تصویر مایل، تصویر پرسپکتیو و تصویر آگزنومتریک از بر اساس روش‌های تعریف‌شدهٔ تصویرسازی حاصل می‌شوند. طبقه‌بندی روش‌های مختلف تصویرسازی بر اساس دید ناظر نسبت به جسم و چگونگی قرارگرفتن صفحهٔ تصویر (که بین ناظر و جسم قرار می‌گیرد) انجام می‌شود. در تصویرسازی‌های ارتوگرافیک، مایل و آگزنومتریک که از دسته تصاویر موازی هستند، فرض بر این است که ناظر در فاصلهٔ بی‌نهایت از جسم قرار دارد که این گفته معادل است با موازی‌بودن خطوط دید ناظر و عمودبودنشان بر صفحهٔ تصویر. نتیجهٔ این فرض این است که کلیهٔ خطوطی که در جسم با هم موازی هستند، در تصویر نیز با هم موازی خواهند ماند که البته این موضوع خلاف دید طبیعی انسان است، اما در عوض نسبت اندازه‌های روی تصویر ثابت باقی می‌مانند و برای اندازه‌گیری مناسب هستند. در مقابل تصاویر موازی، تصاویر پرسپکتیو قرار دارند که ناظر در آن‌ها در فاصله‌ای معین فرض می‌شود و به گونه‌ای رسم می‌شوند که با دید واقعی انسان از اشیاء همخوانی بیشتری دارند. خطوط دید ناظر در این تصاویر در یک نقطه متمرکز می‌شود و در نتیجه اجسام دوردست‌تر کوچک‌تر به نظر می‌رسند.", "version_id": "15519655514969292349"},
{"wikidata_id": "Q5821784", "text": "رادکان (تاکستان) جمعیت این روستا در دهستان رامندشمالی قرار دارد و براساس سرشماری مرکز آمار ایران در سال ۱۳۸۵، جمعیت آن ۲٬۰۹۲ نفر (۵۳۰خانوار) بوده‌است. مردم به زبان ترکی صحبت می‌کنند و مذهب آن‌ها شیعه می‌باشد. موقعیت جغرافیایی رادکان در کیلمتر ۱۲ جاده تاکستان به همدان و در کنار این جاده است. این روستا به دلیل موقعیت مناسب مهاجرپذیر بوده و در حال رشد می‌باشد اکثریت مردم کشاورز بوده و محصولات اصلی مردم این روستا انگور، کشمش، یونجه، گندم، جو و گوجه فرنگی می‌باشد. به‌طوری‌که هر ساله محصول گوجه فرنگی این روستا و روستاهای همجوار به کشور عراق ارسال می‌شود. از آثار باستانی آن می‌توان به مرقد امامزادگان ابوسعید و ابو ظهیر (نوادگان موسی کاظم) و تپه و قنات اشاره کرد که قنات قدیمی آن که متعلق به دوران قبل از اسلام می‌باشد، در حال حاضر خشک شده‌است.", "version_id": "5554430766067003552"},
{"wikidata_id": "Q575778", "text": "راه بازگشت (فیلم) داستان در سال ۱۹۳۹ یانوش، سربازی لهستانی که در جریان اشغال لهستان توسط شوروی به اسارت درآمده است، توسط افسر ارتش سرخ مورد بازجویی قرار می‌گیرد. یانوش در ابتدا جرم خود را نپذیرفت؛ لذا همسرش را تحت شکنجه به اتاقش آوردند و او را مجبور کردند تا علیه یانوش حرف بزند. یانوش به ۲۰ سال حبس در گولاگ محکوم شد. در کمپ گولاگ در سیبری، یانوش با یک مهندس مترو آمریکایی به نام آقای اسمیت، یک قاتل بی‌رحم روس به نام والکا، با آشپز گروه که هنرمند نیز هست به نام توماس، یک لهستانی شب کور به نام کازیک، یک کشیش اهل لیتوانی به نام ووس، و یک حسابدار یوگوسلاو به نام زوران آشنا می‌شود. خانباروف یانوش را از نقشه فرار خود مطلع می‌کند. مسیر فرار او از راه جنوب و گذشتن از دریاچه بایکال طراحی شده بود. اسمیت به یانوش گفت نقشه فرار خانباروف بیشتر به خواب و خیال شبیه‌است و برای روحیه دادن به خودش است ولی اسمیت خیال داشت نقشه او را عملی کند. بعد از آن که به کار در معدن محکوم شدند، یانوش تصمیم گرفت نقشه فرار را در کولاک شبی برفی اجرا کند و گروه با هم فرار کردند. در شب نخست، کازیک به علت شب کوری گم شد و در نهایت بر اثر سرمازدگی جانش را از دست داد. جنازه‌اش صبح روز بعد توسط اعضای گروه پیدا و به خاک سپرده شد. بر قبرش یانوش گفت: «در این مکان مردی آزاد مرده‌است». بعد از گذشت ۴ تا ۵ هفته، گروه ناامید گم شد و در دره‌ای بزرگ اتراق کردند. یانوش برای کسب اطلاع از موقعیت و یافتن دریاچه بایکال به گشت زنی پرداخت. بعد از سه روز سفر سخت و طاقت فرسا، او توانست سواد دریاچه را از فراز تپه‌ای مشاهده کند. وقتی به گروه رسید از فرط خستگی در شرف موت بود. در حال گذر از دریاچه، گروه با دختری لهستانی به نام ایرنا آشنا می‌شوند. او به آن‌ها می‌گوید از مزرعه کار اجباری فرار کرده و اهل روستایی حوالی ورشو است و پدر و مادرش توسط سربازان روسی به قتل رسیده‌اند. اسمیت متوجه دروغگویی او شد زیرا ورشو در آن زمان در اشغال آلمان نازی بود و هنوز در اختیار روس‌ها نبود؛ ولی اسمیت او را بخشید بشرطی که دیگر دروغ نگوید. سرانجام ایرنا گفت او همراه با پدر و مادرش با عقاید کمونیستی وارد شوروی شده‌اند ولی در نهایت به عنوان جاسوس دستگیر شدند. سپس گروه به مرز روسیه و مغولستان رسید. همه از مرز رد شدند ولی والکا در روسیه ماند، زیرا علی‌رغم زندانی بودنش، او روسیه را سرزمین خود و ژوزف استالین را یک قهرمان می‌دانست. گروه در خاک مغولستان مدتی پیشروی کرد ولی در راه با سردری بلند مواجه شدند که عکس ژوزف استالین، یک ستاره قرمز، خوروجین چویی بالسان و دو دست به هم گره خورده بر آن نقش بسته بود. از این تصاویر می‌شد حدس زد که مغولستان نیز منطقه‌ای کمونیستی شده و آن‌ها در این‌جا نیز در امنیت نیستند. چین کمونیست نیز جای امنی برای ایشان نبود لذا نزدیکترین جای امن برای آنان هندوستان بود. برای همین گروه از میان صحرای برهوت گبی راه جنوب را در پیش گرفت. همین‌طور که گروه در صحرا به جلو می‌رفت، گروه تشنه و تشنه تر می‌شد. ذخیره آب آنان تمام شده بود و در چند قدمی مرگ قرار داشتند. اسمیت در سمت مشرق سرابی دید و به یانوش اطلاع داد ولی کسی حرف او را قبول نکرد و حاضر نشدند مسیر خود را به سوی سراب تغییر دهند. کم‌کم سایر اعضای گروه نیز سراب را دیدند و دیوانه وار به سوی آن دویدند و در کمال ناباوری به واحه‌ای رسیدند که چاه آبی در خود داشت. بعد از سیراب شدن تا آنجا که امکان داشت با خود آب برداشته و ادامه مسیر دادند. سپس به طوفان شن برخورد کردند و بعد از آن بود که ذخیره آب آن‌ها به اتمام رسید و ایرنا در اثر آفتاب زدگی و بی‌آبی مرد. نفر بعدی توماس بود که در اثر تشنگی جان خود را از دست داد. در اواخر مسیر صحرای گبی، اسمیت امید خود را از دست داد و از ادامه مسیر صرف نظر کرد. یانوش سایر اعضای گروه را به سوی تپه‌های سنگی که در دوردست دیده می‌شدند فرستاد و خود در کنار اسمیت باقی‌ماند. اسمیت به یانوش گفت از آنجایی که او پسرش را به روسیه آورده نمی‌تواند خود را ببخشد و برای همین همواره خود را زجر می‌دهد. یانوش گفت همسرش نیز به علتی مشابه که نمی‌تواند خود را ببخشد دائم خودش را آزار می‌دهد ولی من روزی نزد او رفته و او را خواهم بخشید؛ لذا به اسمیت توصیه کرد که او نیز خود را ببخشد. هنگام شب که زوران و ووس پای تپه‌ها رسیده بودند و آتش برپا کرده بودند یانوش که زیر بغل اسمیت را گرفته بود به آن‌ها ملحق شدند. صبح روز بعد موفق شدند به نهر آبی برسند و خود را سیرآب سازند. هنگامی که به رشته کوه‌های هیمالیا رسیدند، گروهی از مردان تبتی به آنان پناه دادند و تیمارشان کردند ولی گوشزد نمودند که گذشتن از کوهستان تا فبل از فرارسیدن بهار غیرممکن است. علی‌رغم اخطار تبتی‌ها، اسمیت مایل بود هرطور شده خود را به شهر لهاسا، پایتخت تبت برساند تا در آنجا به گروهی از سربازان آمریکایی بپیوندد؛ لذا از گروه جدا شده و پنهانی در هوای برفی راه کوهستان را در پیش گرفت. سایر اعضای گروه بدنبال او راه افتادند. بعد از گذر از مرز نپال- هندوستان، با استقبال گرم اهالی شمال هندوستان و مقامات محلی قرار گرفتند. نمای پایانی فیلم لحظه‌ای را به نمایش می‌گذارد که یانوش به خانه خود بازگشته و همسرش که اکنون پیر و سالخورده شده را ملاقات می‌کند، در سال ۱۹۸۹، زمانی که کمونیسم در شرق اروپا در حال فروپاشی است. پس زمینه این فیلم برداشتی از کتاب «پیاده‌روی طولانی» (۱۹۵۶)، اثر اسلاوومیر راویکز است. فردی که با فرار از گولاگ و طی کردن ۶۵۰۰ کیلومتر تا هندوستان توانست آزادی خود را بیابد. این کتاب با استقبال عمومی مواجه شد و بیش از ۵۰۰ هزار نسخه از آن به فروش رسید؛ و الهام بخش بسیاری از محقق‌ها و کاوشگران بود. در سال ۲۰۰۶ بی‌بی‌سی مدارکی را افشا نمود که نشان می‌داد علاوه بر اقدام به فرار که نویسنده کتاب انجام داده‌است، وی در سال ۱۹۴۲ توسط اتحاد جماهیر سوسیالیستی شوروی از گولاگ آزاد شده‌است. در ماه مه سال ۲۰۰۹ یکی از سربازان سابق لهستانی جنگ جهانی دوم به نام ویتولد گلینسکی که هم‌اکنون در انگلستان زندگی می‌کند، ادعا نمود پایه و اساس ماجرای این داستان واقعی بوده‌است، اما در واقع ولی برای خودش، نه راویکز. ادعای گلینسکی نیز بطور جدی مورد ابهام قرار گرفت. بعد از طرح ابهامات راجع به اینکه آیا پیاده‌روی طولانی اصلاً رخ داده یا خیر، پیتر ویر – کارگردان فیلم – می‌گوید: راه بازگشت تنها یک فیلم افسانه‌ای است. صرف نظر از این که پیاده‌روی طولانی حقیقت دارد یا نه، فرارهای مشابهی از اردوگاه‌های کمونیستها توسط زندانیان لهستانی با تحمل مشقت‌های بسیار صورت گرفته‌است که نمونه‌های آن را می‌توان در بایگانی انستیتوی لهستان و موزه سیکورسکی در لندن، و نیز در انستیتوی هوور، دانشگاه استنفورد در کالیفرنیا یافت. کتاب‌هایی نیز مبنی بر شرح این‌گونه فرارها در انگلستان منتشر شده که قابل قبول و منطقی ترند از قبیل مایکل کروپا و گورهای کم عمق در سیبری. فیلمبرداری فیلمبرداری از صحنه‌های این فیلم در کشورهای بلغارستان، مراکش و هندوستان صورت گرفته‌است.", "version_id": "10910139176936275376"},
{"wikidata_id": "Q12243649", "text": "مظهر أبو النجا زندگی مظهر أبو النجا در شرکت پارچه بافی کابو در اسکندریه مصر کار می‌کرد، سپس به سوی تئاتر کشیده شد و در بسیاری از صحنه‌های تئاتر بازی کرد. در میان برجسته‌ترین تئاترهایی که بازی کرده می‌توان به تئاتر موز و ضربه‌های چاقو و همسر در شکارگاه اشاره کرد. او در سال ۱۹۷۱ به تئاتر الریحانی منتقل شد و به عنوان کارگردان تئاترهای بای بای، صاحب آبی، برادران أندال را کارگردانی کرد. او با عبارت خنده‌آور یا حلاوه مشهور است. از مهمترین فیلم‌های او ماجراجویان دریا، ربوده شده و فقیر و ثروتمند را می‌توان نام برد. درگذشت مظهر ابوالنجا در صبح روز دوشنبه اول ماه مه سال ۲۰۱۷ در یکی از بیمارستانهای خصوصی مصر، به دلیل بیماری در سن ۷۶ سالگی درگذشت. او تا زمان درگذشت از بیماری نارسایی کلیه رنج می‌برد. فیلم‌ها از او نزدیک به ۲۹ فیلم به جا مانده که از جمله آن‌ها می‌توان به حسن و بلقظ، هالو کایرو، ماجراجویان در دریا، ربوده شده، فقیر و ثروتمند، وصیت مرد دیوانه و تعدادی فیلم دیگر اشاره کرد.", "version_id": "9304059424948461017"},
{"wikidata_id": "Q252185", "text": "اروتومانیا اروتومانیا (به انگلیسی: erotomania) یا خودمعشوق‌پنداری، همچنین روان‌پریشی عاشقانه،نوعی بیماری اختلال هذیان است که اغلب در حالت هایی رخ می‌دهد که فرد مبتلا از نظر سطح اجتماعی (یا هر موقعیت دیگری) نسبت به فرد مورد نظرش، متوسط یا پایین تر باشد. آنگاه میل و کششی شکل می گیرد که در آن بیمار معتقد می شود که یک فرد ثروتمند، مشهور یا خاص و برجسته تر از خودش، مانند یک هنرپیشه یا ورزشکار معروف به او علاقه دارد. درمان درمان این اختلال معمولاً به صورت دارودرمانی و توسط روان‌پزشک صورت می‌گیرد.", "version_id": "13245962458259986660"},
{"wikidata_id": "Q3027665", "text": "پخش زنده رسانه‌های اجتماعی در حوزه رسانه‌های اجتماعی عبارت رسانه‌های زنده به رسانه‌های جدیدی اطلاق می‌شود که فناوری‌های رسانه‌های جاری را برای خلق شبکه‌هایی از چند رسانه ای‌های زنده که بین افراد، شرکت‌ها و سازمان‌ها به اشتراک گذارده شده‌اند بکار می‌گیرند. برایان کرامر بازاریاب رسانه‌های اجتماعی رسانه‌های جاری زنده را ابزار ارزان بازاریابی کلیدی و ارتباطات می‌داند که علامت‌های تجاری را برای دستیابی به مخاطبان برخطشان یاری می‌کند. «کاربران می‌توانند ویدئوهای زنده به اشتراک گذارده شده توسط دوستانشان را مثل محتوای خاص یا موارد به اشتراک گذارده شده دنبال کنند». رسانه‌های زنده در هر وب سایت یا برنامه کابردی می‌توانند به اشتراک گذارده شوند. به این ترتیب وقتی افراد وارد یک وب سایت می‌شوند ممکن است رسانه‌های جاری زنده ای که به دنبال آن بوده‌اند بیابند. رسانه‌های زنده می‌توانند پوشش رویدادهای مختلف نظیر کنسرت‌های زنده یا پوشش اخبار زنده را که با استفاده از مرورگر اینترنت یا برنامه‌های کاربردی نظیرSnapchat دیده می‌شوند را در بر بگیرند. جیمز هاردن و ترولی بازی NBA All-Star Game را در قالب Snapchat ارتقاء داده‌اند. بسیاری از اجراهای LaBeouf و Rönkkö & Turner در قالب رسانه جاری زنده بود مثل رسانه جاری Shia LaBeouf در تئاتر نمایش همه فیلم‌هایش. پریسکوپ در مارس ۲۰۱۵، Twitter یک برنامه کاربردی رسانه جاری زنده با نام پریسکوپ عرضه گرد. معمولاً کاربران، پیوندی را که به پخششان پیوست شده و افراد را به یک تب جدید رهنمون می‌شود می‌بینند. با استفاده از پریسکوپ، ویدئوها به‌صورت زنده بر روی یک خط زمانی ظاهر می‌شوند. اگر کاربر به سایت اجازه داده باشد که اطلاعات را به اشتراک بگذارد دیگران می‌توانند منشأ جریان آن را ببینند. در طول پخش، کاربران می‌توانند یادداشت بگذارند، با پخش کننده صحبت کنند یا سوالاتی بپرسند. کیوان بیک پور، مدیرعامل پریسکوپ و دیک کاستولو و جک درسی مدیرعاملان توئیتر همه هدف مشترکی داشتند و آن اختراع چیزی بود که دو تیم را به جای همکاری باهم، درهم ادغام کند. این تیم خواهان اعطای سهولت بیشتر دسترسی هم به توئیتر و هم به پریسکوپ بود. تماشای فیس بوک فیس بوک یک سرویس رسانه جاری ویدئویی به نام Facebook Watch را در اوت ۲۰۱۶ به‌صورت خصوصی و در ژانویه ۲۰۱۷ به عموم مردم عرضه کرد. Facebook Live به کاربران فیس بوک اجازه می‌دهد که واکنش‌های خودشان را وقتی یک نفر در حال پخش است لحاظ کنند. یوتیوب زنده یوتیوب ذر ۲۰۰۶ توسط گوگل خریداری شد و هر دو، برنامه کاربردی رسانه جاری زنده‌شان را متعاقباً اعلان کردند. مانند پریسکوپ، کاربران می‌توانند بر روی پخش یادداشت بگذارند اما برخلاف پریسکوپ، رسانه‌های جاری زنده بر یوتیوب قابل ذخیره اند و هر کاربر می‌تواند از طریق برنامه کاربردی به آنها دسترسی داشته باشد. مدیر تولید یو تیوب مانوئل برونشتاین اظهار داشت که رسانه جاری زنده به نوآوران فرصتی برای خلق واقعی رابطه ای صمیمی تر با طرفدارانشان می‌دهد. لایف‌استریم Lifestreaming یا lifecasting دربرگیرنده پخش پیوسته رویدادهای روزانه عمر یک نفر می‌باشد. جاستین کن Justin.tv رابه عنوان وب سایتی برای پخش گزارش تصویری لحظه به لحظه عمر خود بنیان گذاشت که با محبوبیت‌بخشی به سبک، اعتبار داده می‌شود. ویل پارتین از Rolling Stone یک life streamer را کسی توصیف می کندکه رسانه ای جاری از بسیاری از لحظات عمرش را در طول روز به تصویر می‌کشد. برنامه‌های کاربردی برنامه‌های کاربردی مطرح در زمینه انتشار و ضبط همزمان رسانه‌های جاری زنده عبارتند از MotionCaster و Open Broadcaster Software و XSplit Broadcaster. اینها برای انتشار رسانه‌های جاری در سایت‌هایی نظیر یوتیوب، فیس بوک، پریسکوپ و Twitch.tv بکار می‌روند. بازی‌های ویدئویی رسانش جاری زنده بازی‌های ویدئویی محبوبیت خود را در دهه ۲۰۱۰ بدست آورد. دیوید ام. ای والت از Twitch.tv به عنوان ESPN بازی‌های ویدئویی یاد کرد. این سایت برای به حاشیه راندن Justin.tv متولد شد و توسعه یافت و در اواخر ۲۰۱۴ به مبلغ ۹۷۰ میلیون دلار آمریکا توسط Amazon.com خریداری شد. سایر سایت‌های رسانشی جاری مبتنی بر بازی ویدئویی شامل Smashcast.tv است که با ادغام Azubu و Hitbox.tv و afreecaTV از کره جنوبی شکل گرفت. در ۲۰۱۵ یوتیوب، YouTube Gaming را عرضه کرد که یک برنامه کاربردی و زیرسایت مبتنی بر بازی ویدئویی است که قرار است با Twitch رقابت کند. یک مثال از یک رویداد مطرح رسانه جاری زنده Games Done Quick است؛ یک ماراتن … که بر روی Twitch میزبانی شده‌است. بیننده‌ها تشویق می‌شوند که با انگیزه‌هایی در طی رسانه جاری نظیر نامگذاری حروف در یک اجرا، واداشتن دونده‌ها به تلاش بیشتر برای چالش‌های دشوارتر یا بردن جوایز، اهدا کنند. بیش از ۱۰ میلیون در طول ۱۶ ماراتن افزایش یافته‌است. ... حرفه ای می‌توانند عایدی … از درآمدها و اشتراک‌های بیننده داشته باشند مثل آگهی‌های بستر نرم‌افزاری و حمایت‌های مالی از سازمان‌های بازیهای ویدئویی و اکثراً بیش از پیروزی در مسابقات، از جریان رسانه ای می‌توانند کسب کنند. مخاطبان مسابقات بازی‌های حرفه ای علاوه بر مخاطبان زنده داخل سالن‌ها و در درجه اول، بینندگان جریان رسانه ای زنده هستند. The International 2017، یک مسابقه بازی ویدئویی دوتا ۲ با بزرگترین استخر جوایز در تاریخ مسابقات بازی‌های ویدئویی، ابتدا در توییچ پخش شد و به رکورد بیش از ۵ میلیون بیننده همزمان دست یافت. خطرات وقوع بسیاری از جرایم مثل تجاوز و حمله و خودکشی، جریان رسانه ای زنده داشته‌اند و مدیران سایت‌ها فرصت اندک یا هیچ فرصتی برای حذف این محتواهای دردسر ساز داشته‌اند. جرایم رسانه ای جاری زنده با گزارش‌های پرتعدادی از حمله و خودکشی که در ۲۰۱۶ در پریسکوپ جریان یافت و آدم‌ربایی در شیکاگو که در ۲۰۱۷ در فیس بوک زنده پخش شد به یک گرایش عمومی در اواسط دهه ۲۰۱۰ تبدیل گردید. تیراندازی جمعی در جکسونویل فلوریدا که به مرگ دو نفر وخود ضارب منهی شد در جریان مسابقات بازی ویدئویی Madden NFL 19 رخ داد. بخشی از تیراندازی‌ها در مسجد کرایست‌چرچ برای ۱۷ دقیقه توسط خود مجرم در فیس بوک زنده به نمایش درآمد. علاوه بر این، جریان رسانه ای زنده برای مخاطبان پرتعداد دربردارنده خطر ارتکاب جرم توسط بینندگان دوردست یا زندانی می‌باشد. جاستین کان یکی از بنیان‌گذاران Twitch هدف چندین … قرارگرفته است. حادثه ای در آوریل ۲۰۱۷ در فرودگاه بین‌المللی Phoenix Sky Harbor وقتی رخ داد که یک بیننده، یک تهدید بمب‌گذاری را اعلام کرد و یک رسانه ساز جاری را به عنوان مقصر معرفی کرد و فرودگاه را برای مدتی تعطیل کرد. آنها ممکن است … برای مثال یک کودک … و درخواست کرد که با او زندگی کند … یک رسانه ساز آمریکایی تایوانی‌تبار در قالب یک گروه خصوصی فیس بوک با ۱۷۰۰۰ عضو هماهنگ کرد که فعالیتهایشان … ردیابی محل‌های سکونتش، تهدید به مرگ و توزیع شماره تلفن و آدرس والدینش بود. در پاسخ به این کار، توییچ موقتاً حساب فرد آزاردهنده را بست.", "version_id": "6105377460982440176"},
{"wikidata_id": "Q5897291", "text": "تپه بالکین موقعیت تپه باستانی بالکین در ۴۰۰ متری جنوب روستای مهرچین و در حدود ۵۰۰ متری شرق روستای حصار شالپوش قرار دارد. محوطه در ارتفاع ۱۱۶۶ متری از سطح دریا واقع شده. این محوطه در عرض جغرافیایی ۳۵٫۶۱۹۴۱۲ و طول جغرافیایی ۵۰٫۹۵۷۳۳۰ قرار دارد. تپه بالکین در میان دشتی صاف و هموار و در میان زمین‌های کشاورزی قبلاً دایر و اکنون بایر قرار گرفته‌است. این اراضی مستعد، تا سال‌های پیش همواره مورد بهره‌برداری قرار می‌گرفت، اما چند سالی است که به صورت اراضی بایر درآمده‌اند. به نظر می‌رسد که در گذشته این محل یک محوطه باستانی بزرگ بوده و در طول زمان با خاک برداری‌ها، کاوش‌های غیرمجاز و تسطیح قسمت‌های زیادی از آن به صورت دو برجستگی یا تپه شمالی و جنوبی درآمده‌است. برجستگی شمالی دارای ۸۰×۱۰۵ متر طول و عرض و ارتفاعی در حدود ۵/۸ متر است. تپه جنوبی وسعت بیشتری دارد، ابعاد آن ۲۴۰ متر طول در جهت شرق به غرب و ۱۹۵ متر عرض در جهت شمال به جنوب و ارتفاعی در حدود ۷ متر است. قسمتهای زیادی از غرب و مرکز محوطه تسطیح و خاک برداری شده و خاک آن به مصرف کوره آجرپزی سجاد که در جنوب تپه قرار دارد رسیده‌است. خاک برداری‌های پی در پی کوره آجرپزی برای استفاده در ساخت آجر باعث تخریب و ویرانی‌های شدیدی در محوطه شده‌است. محوطه تقریباً دارای شکلی بیض مانند است که دگرگونی‌های محسوسی در ظاهر آن به وجود آمده. تپه در شمال دارای شیب تند و در دیگر قسمت‌ها دارای شیب ملایمی است. سطح محوطه دارای پوشش نامتراکمی از بوته‌های خار و اسپند است، این پوشش در قسمت‌های شمالی تر متراکم تر است. در اکثر نقاط تپه بخصوص قسمت‌های فرو ریخته و آبراهه‌ها تراکم و حجم بسیار زیادی از قطعات شکسته سفال مشاهده می‌شود، این پراکندگی در راس تپه کمتر قابل رویت است. متأسفانه تخریبات صورت گرفته موجبات نابودی کامل محوطه را فراهم آورده‌است، قسمت اعظم این تخریبات در روزها و ماه‌های آخر سال ۱۳۸۴ صورت گرفته و روند آن همچنان ادامه دارد. به نظر می‌رسد منبع تأمین آب ساکنین محوطه رود سیاه آب که با جهتی شمال غربی، جنوب شرقی در چند صد متری محوطه در جریان است، باشد. شواهد فرهنگی – تاریخی در بازدید و بررسی تپه بزرگ بالکین سعی شد که با دقت تمام، تمامی گونه‌های سفالی پراکنده بر سطح محوطه گرد آوری، مطالعه و معرفی شود. بر تمامی نقاط سطح تپه پراکندگی متراکم و نسبتاً همگونی از قطعات شکسته سفال دیده می‌شود. کمیت و کیفیت این قطعات بسیار چشمگیر و قابل توجه است. شواهد فرهنگی از بررسی بالکین چند گونه سفال شاخص دوره‌های مختلف گرد آوری و مطالعه شد. مواد و شواهد دوره‌های بسیار کهن از بررسی این تپه به دست نیامد. بر اساس داده‌های سطحی به نظر می‌رسد که به احتمال سفال‌های خاکستری – سیاه قدیمی‌ترین شواهد فرهنگی به دست آمده از بالکین است. تعداد زیادی از این قطعات در بررسی به دست نیامد. این قطعات دارای خمیره خاکستری تیره و پوشش گلی خاکستری – سیاه می‌باشند و برای چسبندگی ذرات خاک از ماسه نرم به عنوان شاموت بهره برده شده‌است. از محوطه ارگِ تپه بالکین، سفال‌های خاکستری رنگ با کیفیت بالا، به عنوان قطعاتی منحصر به فرد به دست می‌آید، که با دستگیره‌های تزیینی بدنه متصل هستند. نمونه‌های آن‌ها را از تپه قلعه خورآباد و جمکران نیز به دست آمده‌است. قطعات سفال در قسمت بالا با نوارهایی به صورت زیگزاگ و موجی‌شکل آراسته شده‌اند و در بخش پایین، خطوط تزئینی به شکل موازی هستند. از ارگ تپه بالکین کوزه‌های بزرگ ذخیره‌سازی، که با خطوط زیگزاگ تزئین شده‌اند به دست می‌آید تمامی نمونه‌های گردآوری شده چرخساز بوده و در حرارت بسیار مناسب پخته شده‌اند. تزیین بدنه ظروف با استفاده از تکنیک داغدار و نقوش کنده به صورت خطوط موازی صورت گرفته‌است. بازشناسی فرم ظروف کاری دشوار است. فرم یکی از قطعات نشان می‌دهد که به احتمال قطعه‌ای از یک ظرف سبد مانند با لبه برگشته به بیرون است. نمونه‌های قابل مقایسه با این ظروف از گنج تپه خوروین، دروس شمیران، قیطریه، خمارآباد ری، تپه گلستان رباط کریم، اقلان تپه ساوجبلاغ گزارش شده‌است. به نظر می‌رسد مواد پس از این دوره مجموعه‌ای از سفال‌های خاکستری رنگ است. رنگ خمیره این قطعات خاکستری است و سطح تمامی قطعات را با پوشش گلی به رنگ خاکستری روشن و تیره پوشانده‌اند. شاموت تمامی قطعات را ماسه نرم تشکیل می‌دهد. بیشتر قطعات به وسیله چرخ سفالگری فرم داده شده و در این میان تنها یک قطعه سفال دست‌ساز دیده می‌شود. این قطعه سر و گردن حیوانی با گردن کشیده و چشمان گرد، برجسته است، این حیوان به احتمال فراوان یک مار یا پرنده است. طول بدن حیوان از نوک تا انتهای گردن در حدود ۱۰ سانتی‌متر است. به نظر می‌رسد که این قطعه دسته ظرف یا بخشی تزیینی مربوط به ظرفی سفالی است که با تکنیک بند زدن به بدنه ظرف متصل شده‌است. تمامی قطعات در حرارت مناسب پخته شده و سطح بیشتر آن‌ها ساده و بدون تزیین است. بر سطح تعدادی از نمونه‌ها نقوش کنده در زیر لبه ظرف و نزدیک پایه با طرح خطوط موازی نزدیک به هم دیده می‌شود، سطح برخی از قطعات نیز اندکی صیقل شده‌است. فرم این گروه از ظروف شامل خمره‌های بزرگ، سبو‌های کروی، قدح‌ها، کاسه‌های کم عمق با بدنه کروی، ظروف با پایه تخت و آبخوری‌های کوچک است. نمونه‌های قابل مقایسه با این ظروف از گورستان صرم کهک، دقلی درویش قم، حصار شالپوش شهریار، خمارآباد ری، ده ماسین ورامین، پونک ۱ و گلستان رباط کریم به دست آمده‌است. علاوه بر این قطعات (سفال‌های خاکستری) تعداد اندکی سفال با خمیره خشن و ماده چسباننده شن به دست آمده. این قطعات دارای پوشش گلی قرمز تیره (چرک) یا قهوه‌ای و در یک مورد دارای نقوش سیاه هندسی است. این قطعات دست سازند و اکثراً در حرارت مناسب پخته شده‌اند، فرم این ظروف شامل کاسه، قدح و ظروف دیزی مانند است. هرچند این نمونه‌ها با عنوان سفال آلویی جدید معرفی شده‌اند اما به نظر می‌رسد مربوط به تاریخی جدیدتر از پیشنهادات قبلی باشد. قبلاً این سفال‌ها را به عنوان گونه‌ای جدید در دوره برنز متاخر شناسایی و معرفی کرده‌اند، اما به نظر می‌رسد که به احتمال این قطعات در ارتباط با استقرارهای عصر آهن ۲ باشند. نمونه‌های بسیار مشابه از منطقه قم و شهریار همچنین از آلارد و گلستان رباط کریم، ده ماسین ورامین و خمارآباد ری و همچنین از اقلان تپه ساوجبلاغ به دست آمده‌است. به نظر می‌رسد مواد پس از این دوره مربوط به عصر آهن باشد. سفال‌های مربوط به این دوره سفال‌های با خمیره نارنجی و پوشش گلی به رنگ خمیره تا کرم روشن (نخودی بسیار روشن) است. شاموت این قطعات را ماسه نرم و ماسه بادی تشکیل می‌دهد. تمامی قطعات دارای ساختی ظریف و همگی چرخساز هستند، پخت تمامی قطعات کامل و مناسب بوده‌است. بیشتر قطعات ساده و بدون تزیین هستند و تنها بر سطح یک نمونه تزئینات کنده و استامپی توأم به صورت خطوط کوتاه و دایره‌های کوچک دیده می‌شود. فرم ظروف شامل خمره‌های کوچک و بزرگ، کاسه‌های کم عمق و یک نوع ظرف با دهانه باز و لبه به بیرون برگشته است. نمونه‌های قابل مقایسه با این ظروف از چندین محوطه عصر آهن ۳ در فلات مرکزی چون حصار شالپوش شهریار، خمار آبادری، ده ماسین ورامین، و حصار سرخ ورامین ه دست آمده‌است. تعداد کمی از ظروف که دهانه باز و معمولاً عمق زیادی ندارند دسته‌های عمومی و در مواردی زائده کوچکی در بالای آن دارند. نمونه‌های بسیار مشابه از حصار شالپوش گزارش شده‌است. علاوه بر این قطعات، قطعه‌ای از یک ظرف سبو مانند با بدنه کروی و خمیره‌ای به رنگ قهوه‌ای روشن به دست آمد، شاموت این ظرف را شن متراکم و ذرات آهک تشکیل می‌دهد، سطح این سفال را پوشش گلی به رنگ قهوه‌ای بسیار روشن دربر گرفته، این سفال چرخ ساز است و در حرارت نامناسب پخته شده‌است، سطح آن ساده و غیر منقوش است. علاوه بر این قطعه، قطعه‌ای از یک ظرف نسبتاً خشن با ضخامتی در حدود یک سانتی‌متر به دست آمد. خمیره این سفال به رنگ نخودی متمایل به نارنجی با شاموت فراوان ماسه است. سطح بیرونی این قطعه را پوشش گلی غلیظی به رنگ نخودی متمایل به کرم دربر گرفته‌است. تاریخگذاری بررسی و مطالعه شواهد و یافته‌های گردآوری شده از سطح محوطه باستانی بالکین آگاهی‌های ارزشمندی از دوره‌های مختلف استقراری در محوطه در اختیار قرار داد. بر اساس مطالعه سفال‌های گرد آوری شده، یافته‌های بالکین مجموعه‌ای همگون از سفال‌های شاخص عصر آهن است. همانگونه که پیشتر نیز آمده مواد و یافته‌های دوره‌های کهن از بررسی تپه بالکین به دست نیامد. در گزارش برتون براوان آمده که سفال‌های مشابه با سفال‌های قره تپه از بالکین به دست آمده‌است، همچنین در گزارش فرشید مصدقی امینی بررسی و شناسایی آثار فرهنگی – تاریخی شهرستان شهریار توسط مصدقی بالکین متعلق به هزاره سوم و دوم ق. م تاریخ‌گذاری شده‌است. بر اساس آگاهی‌های پیشین شواهد فرهنگی از هزاره‌های پنجم، سوم و دوم قبل از میلاد در بالکین به دست آمده‌است. در بازدید و بررسی‌های چندین باره شواهد مربوط به هزاره‌های پنجم و سوم قبل از میلاد به دست نیامد، اما حجم قابل توجهی از مواد فرهنگی هزاره‌های دوم و اول قبل از میلاد گردآوری و مطالعه شد. مجموعه سفال‌های گردآوری شده و قابل مطالعه شامل چند گروه مختلف است. در میان سفال‌های به دست آمده تعدادی سفال خاکستری – سیاه صیقل شده وجود دارد که به احتمال مربوط به استقرار دوره آهن ۱ در بالکین هستند. نمونه‌های قابل مقایسه با این سفال‌ها از گنج تپه خوروین، دروس شمیران، قیطریه، خمارآباد، تپه گلستان و اقلان تپه و چندین محوطه دیگر این دوره به دست آمده‌است. به نظر می‌رسد مواد پس از این دوره تعداد بسیار زیادی از سفال‌های خاکستری رنگ است. این سفال‌ها که در جای جای سطح محوطه دیده می‌شوند، بیشترین قطعات پراکنده بر سطح محوطه را شامل می‌شوند. بر اساس مطالعه و مقایسه و مقایسه تطبیقی اگر نمونه‌ها به احتمال فراوان این قطعات مربوط به عصر آهن ۲ هستند. نمونه‌های بسیار مشابه از این چندین گورستان و محوطه استقراری چون صرم، خمار آباد، ده ماسین، حصار شالپوش، آلارد پرندک و قلی درویش از شمال فلات مرکزی گزارش شده‌اند. در مورد قطعات سفال‌هایی با خمیره خشن و شاموت شن که اکثراً دارای پوشش گلی قرمز غلیظ یا قهوه‌ای است، دانسته‌های ما اندک است. سرلک بر اساس مطالعه و کاوش در قلی درویش قم این قطعات را با عنوان سفال آلویی جدید معرفی کرده و آن را مربوط به عصر برنز متاخر دانسته‌است. اما با توجه به دست نیامدن دیگر سفال‌های شاخص دوره برنز متاخر و با توجه به محوطه‌های دیگری که چنین سفالهایی از آنجا گزارش شده، به احتمال این قطعات در رابطه با استقرارهای عصر آهن ۲ در محل‌های پیش گفته‌است. سفال‌های بسیار مشابه از نظر رنگ، جنس و فرم ظروف از آلارد، گلستان، ده ماسین، خمار آباد و اقلان تپه به دست آمده‌است. گروه دیگر از سفال‌های سطحی نشان از استقرار عصر آهن در محوطه است. سفال‌های منتسب به این دوره تعداد زیادی سفال با خمیره نارنجی و پوشش گلی به رنگ خمیره یا کرم روشن (نخودی بسیار روشن) است. فرم این ظروف شامل خمره‌های کوچک و بزرگ، سبوهای کروی بزرگ، کاسه‌های کم عمق و یک نوع ظروف با دهانه باز و لبه به بیرون برگشته است. نمونه‌های بسیار مشابه و قابل مقایسه از چندین محوطه مربوط به این دوره در فلات مرکزی چون حصار شالپوش، خمار آباد، ده ماسین و حصار سرخ به دست آمده‌است. از دیگر یافته‌های محوطه تعداد اندکی سفال و قطعه‌ای از یک کاشی مربوط به قرون میانی اسلام است. بر اساس داده‌های سطحی گرد آوری شده و آگاهی‌های پیشین به نظر می‌رسد که محوطه مهم و بزرگ بالکین از دوره‌های بسیار کهن، یعنی هزاره پنجم، سوم، دوم و اول قبل از میلاد و پس از آن در قرون میانی اسلام مسکون بوده‌است. علاوه بر قطعات گوناگون سفال وجود آثار و شواهد معماری در بالکین، محوطه را به یکی از شاخص‌ترین و اندیشمندترین محوطه‌های باستانی منطقه بخصوص در عصر آهن تبدیل کرده‌است. از دیگر دلایل اهمیت محوطه وجود استقرارهای متوالی عصر آهن ۱، ۲ و ۳ در محوطه است. در کمترین محوطه باستانی چنین توالی زمانی مربوط به دوره آهن شناسایی و معرفی شده‌است. با توجه به شواهد و یافته‌های به دست آمده اگر چنین فرضی درست باشد، با کاوش در بالکین می‌توان به آثار و یافته‌های ارزشمندی از معماری و همچنین آگاهی‌های سودمندی از دیگر جنبه‌های زندگی مردمان عصر آهن دست خواهیم یافت. بر اساس مطالعات صورت گرفته، بالکین یک محوطه مهم و ارزشمند استقراری عصر آهن در شمال فلات مرکزی است. آثار و شواهد معماری در قسمت‌های شمال و شمال غرب محوطه و در نقاط مختلف این قسمت‌ها آثار و بقایای دیوارهای خشتی قابل مشاهده است. کاوش و خاکبرداری غیرمجاز در این قسمت باعث تخریب لایه‌های باستانی و نمایان شدن آثار معماری شده‌است. در برخی قسمت‌ها خاکبرداری غیرمجاز دیوارهایی را با ارتفاع ۲ متر از زیر خاک بیرون آورده‌است. هر چند نمی‌توان آثار معماری نمایان شده را به درستی مشخص و مجزا ساخت اما به‌طور کلی تخریب صورت گرفته فضاهایی را با دیوارهای نسبتاً قطور خشتی نمایان ساخته‌است. در قسمت‌های دیگر تنها بقایای معماری به صورت ستون‌های خشتی که باقی مانده‌های معماری تخریب شده در این محل است بر جای مانده‌است. متأسفانه به دلیل تخریبات صورت گرفته ابعاد و اندازه دقیق خشت‌ها به درستی مشخص نیست. به هر نحو شواهد سطحی و بقایای معماری نشان دهنده وجود آثار و نشانه‌های ارزشمند از یک استقرار دایم است. اگر شواهد سطحی ارتباط مشخصی با بقایای آثار معماری آشکار شده در محوطه داشته باشد با کاوش در بالکین می‌توان با آثار معماری و ساختارهای استقراری جوامع عصر آهن دست یافت. آسیب‌شناسی متأسفانه قسمت‌های زیادی از محوطه تسطیح، خاکبرداری و کاوش غیرمجاز شده‌است. جدی‌ترین آسیب‌ها و تخریب‌ها بر اثر خاکبرداری و تسطیح غربی و مرکزی به محوطه وارد آمده‌است. در این قسمت‌ها لودر کوره آجر پزی سجاد تا حد بسیار زیادی محوطه را نابود و هم سطح زمین‌های اطراف ساخته‌است و حجم بسیار زیادی از لایه‌ها و نهشته‌های باستانی برای ساخت آجر از میان رفته‌است. متأسفانه حجم زیادی از این تخریب در آخرین روزهای سال ۱۳۸۴ صورت گرفته و همچنان نیز ادامه دارد. نمونه دیگر از تخریب‌ها و آسیب‌های وارده، خاکبرداری‌های غیرمجاز توسط زارعان اراضی اطراف است، در گذشته‌های نچندان دور از خاک محوطه به عنوان خاک کهنه و کود در زمین‌های کشاورزی استفاده می‌شده‌است و همین عمل باعث از میان رفتن دامنه‌ها و حاشیه‌های تپه شده‌است. از دیگر فعالیت‌های مخرب حفر چاله‌های متعدد حفاری غیرمجاز است. این چاله‌ها با ابعاد گوناگون در اکثر نقاط محوطه حفر و موجب تخریب لایه‌های باستانی شده‌است. تعداد بسیار زیادی از این چاله‌ها در قسمت‌های جنوبی و شرق آن ایجاد گردیده‌اند. تسطیح و خاکبرداری‌های صورت گرفته در محوطه باعث پدید آمدن شیب‌ها و دیوارهای عمود و برش‌های صافی در تپه شده‌است. همان‌طور که پیش از این نیز آمد، در نتیجه حفاری‌ها و خاکبرداری‌های غیرمجاز در قسمت‌های مرکزی و شمالی برجستگی جنوبی آثار و بقایای معماری و ساختارهای خشتی نمایان شده‌است. در میان حجم بسیار زیاد تخریب‌های صورت گرفته، قطعات مختلف سفال‌های گوناگون دیده می‌شود، پراکندگی و حجم بسیار زیاد این بقایا تا حد زیادی نشان دهنده اهمیت محوطه و وسعت تخریبات صورت گرفته در آن است.", "version_id": "12774450389544342748"},
{"wikidata_id": "Q6817361", "text": "مرخصی قاعدگی مرخصی قاعدگی (به انگلیسی: Menstrual leave) نوعی ترکِ موقت کار است که در بعضی از شرکتها یا کشورها، می‌تواند یکی از گزینه‌های مرخصی برای خانم‌ها باشد که طی دوران قاعدگی نمی‌توانند در کار خود حاضر شوند. این نوع مرخصی بسته به موقعیت، می‌تواند با حقوق یا بدون پرداخت حقوق باشد. بر اساس یکی از مطالعات، زنان ۴۰٪ از نیروی کار را تشکیل می‌دهند و ۲۰ درصد از آنها مبتلا به بیماری قاعدگی دردناک (دیسمِنوریا) هستند که باعث درد و رنجهایی، طی این دوره می‌شود. مرخصی قاعدگی بحث‌انگیز است، چرا که بعضی از منتقدین آن را بهانه‌ای بر «ناکارآمد بودنِ زنان در مشاغل» می‌دانند و برخی به عنوان تبعیض جنسیتی از آن یاد می‌کنند. در حالیکه، برخی دیگر به عنوان حامیانِ مرخصیِ دوران قاعدگی، کارکرد این نوع مرخصی را مشابه مرخصی زایمان دانسته و آنرا ترویج‌کنندهٔ برابری جنسیتی تلقی می‌کنند. تاریخچه یک مدرسه دخترانه در ایالت جنوبی هند در کرالا، در اوایل سال ۱۹۱۲ (۱۲۹۰ شمسی) حق بهره‌مندی از مرخصی قاعدگی را به شاگردانش اعطا کرد. مفهوم مرخصی قاعدگی در اوایل قرن بیستم در ژاپن شکل گرفت. در دهه ۱۹۲۰، اتحادیه‌های کارگری ژاپن خواستار قانونی شدنِ این نوع درخواست مرخصی (سیری کویکا) برای کارکنان زنان شدند. در ۱۹۴۷ (۱۳۲۶ شمسی)، قانونی به استانداردهای کار ژاپن اضافه شد که به کارکنان زن این حق را می‌داد تا برای دوران قاعدگی درخواست مرخصی داشته باشند. پس از آن، به قانونی خاص در نوع خود تبدیل شد که در حال حاضر در چند کشور یافت می‌شود. بحث در مورد این که آیا این یک «ضرورت پزشکی» یا «یک معیار تبعیض آمیز» است همچنان ادامه دارد.", "version_id": "7379643954096505467"},
{"wikidata_id": "Q476313", "text": "دیخ-تاو مشخصات دیخ تاو کوهی عظیم و از نظر تکنیکی چالش‌برانگیز است. این کوه دارای دو قله است که قلهٔ شرقی آن به ارتفاع تقریبی ۵۱۵۱ متر از قلهٔ اصلی دیخ-تاو به‌وسیلهٔ گردنهٔ زین‌مانند باریک و شیبداری جدا شده است. این کوه پوشیده از برف و یخ است و دامنه‌هایی کاملاً شیبدار دارد. دیخ تاو دومین کوه بلند قارهٔ اروپا است و صعود از آن کاری دشوار است زیرا هیچ مسیر آسانی به قلهٔ آن وجود ندارد و اغلب ریزش بهمن در آن اتفاق می‌افتد. با وجود این نخستین صعود موفقیت‌آمیز به دیخ تاو در سال ۱۸۸۸ و توسط آلبرت فردریک مامری بریتانیایی و هاینریش زورفلوه صورت گرفت.", "version_id": "10803361785800991656"},
{"wikidata_id": "Q3579995", "text": "ادوار فیلیپ تحصیلات و فعالیت‌ها ادوار فیلیپ در رشته علوم سیاسی و حقوق تحصیل کرد. وی تا سال ۱۹۹۴ به مدت ۲ سال حامی حزب سوسیالیست فرانسه بود ولی پس از آن به سمت جناح راست فرانسه تغییر مسیر داد. وی از سال ۲۰۰۲ تا سال ۲۰۱۵ عضو اتحاد برای جنبش مردمی بود و در سال ۲۰۰۷ در کابینه آلن ژوپه به عنوان وزیر محیط زیست انتخاب شد. سپس از سال ۲۰۱۵ به حزب جمهوری‌خواهان فرانسه پیوست. او از سال ۲۰۱۲ در مجمع ملی فرانسه به عنوان نماینده حوزه ۷ سن-ماریتیم حضور دارد. او همچنین از سال ۲۰۱۰ شهردار لو آور و رئیس تراکم اجتماعی این شهر نیز می‌باشد. در انتخابات ریاست‌جمهوری فرانسه (۲۰۱۷) او به حمایت از فرانسوا فیون برخاست. زندگی شخصی او با ادیث شاب مدیر مدرسه حقوق در مؤسسه مطالعات سیاسی پاریس ازدواج کرده‌است و سه فرزند دارد که از بین آن‌ها فیلیپ به ورزش بوکس علاقه دارد.", "version_id": "6539798525600457193"},
{"wikidata_id": "Q7551635", "text": "حزب سوسیالیست (ایران) حزبِ سوسیالیست (یا سوسیال اونیفیه یا حزب اجتماعیون یا حزب سوسیالیزم)، یکی از چهار حزبِ اصلیِ آغازِ دورهٔ حکومتِ رضاخان به عنوانِ سردار سپه بود. سه حزبِ دیگر شاملِ حزب اصلاح‌طلبان، حزب تجدد و حزب کمونیست بودند. پیدایش و اُفتِ نخستین اعضای این حزب را سوسیالیستهایی که قبلاً حامی حزب دموکرات بودند و قصد بسیج کردن طبقه‌های متوسط و پایین‌تر مانند طبقه کارگر را داشتند تشکیل دادند. در زمانی که اعضای حزب دموکرات و نیز افرادی از اعتدالیون به خاطر دولت موقت مهاجرین در قصر شیرین بودند، ائتلافی میان آن‌ها شکل گرفت که با عنوان حزب سوسیالیست ایران نام‌گذاری شد. این حزب در عمل جای حزب دموکرات قدیم را گرفت و در مجلس چهارم در سال ۱۳۰۱-۱۳۰۰ اعلام موجودیت کرد. حزب سوسیالیست در آن مجلس در اقلیت بود و جناح مخالف حزب اصلاح‌طلبان را که اکثریت مجلس را در دست داشتند، به وجود آورد. حزب سوسیالیست متمایل به سیاست‌های سوسیالیستی روسیه بود و حزب اصلاح طلبان متشکل از اعتدالیون قدیم و بقایای دموکرات‌ها تشکیل شده‌بود و حزبی محافظه‌کار به‌شمار می‌رفت. حزب سوسیالیست به رهبری سلیمان‌میرزا اسکندری در کرمانشاه اعلام موجودیت کرده و بلافاصله پس از آغاز به کار مرام‌نامهٔ خود را در چاپخانهٔ شرافت احمدی این شهر منتشر کرد که یک جزوهٔ ۲۰ صفحه‌ای به قطع جیبی بود که از تغییر سیستم و انقراض سلسلهٔ قاجار حمایت می‌کرد. حزب سوسیالیست در این جزوه همچنین به مخالفت با مشی انگلستان پرداخته و هم‌زمان از سیاست‌های رضاخان نیز پشتیبانی می‌کرد. حزب سوسیالیست علاوه بر کرمانشاه در تهران، رشت، قزوین، بندر انزلی، تبریز، مشهد و کرمان نیز شعبه‌هایی تأسیس کرد. رهبران رهبران این حزب سلیمان‌میرزا اسکندری، سید محمدرضا مساوات و قاسم خان صور (مدیر مجله صور اسرافیل و برادرزاده صور اسرافیل) بودند. روزنامه هاو تبلیغات حزب سوسیالیست چهار روزنامه از جمله روزنامه توفان (ناشر: محمد فرخی یزدی) منتشر می‌کرد. مواضع و برنامه‌های حزب برنامه‌های حزب عبارت بودند از: «ایجاد جامعه‌ای برابر در آینده، ملی کردن ابزار تولید از جمله کشاورزی، طرح‌های آبیاری برای کمک به کشاورزان، تقویت حکومت مرکزی و تشکیل انجمن‌های ایالتی با تأمین عدالت برای کلیه مردم «بدون توجه به نژاد و ملیت»، آزادی بیان، اندیشه، نشر و اجتماع، حق راه انداختن اتحادیه و اعتصاب؛ انتخابات آزاد، عمومی، مخفی و مستقیم؛ آموزش دبستانی اجباری برای همه کودکان، استفاده از زبان مادری در دبستان‌ها، حق تحصیل زنان، ممنوعیت کار کودکان، ساعات کاری روزانه هشت ساعته، پرداخت حقوق برای روزهای جمعه، طرح‌های دولتی برای از بین بردن بیکاری در شهر و روستا. این حزب با حزب کمونیست و جمعیت نسوان وطنخواه ارتباطی نزدیک داشت. حزب سوسیالیست ایران نخستین حزبی در تاریخ ایران بود که از لغو مجازات اعدام دفاع می‌کرد. این حزب همچنین نخستین حزب در تاریخ ایران بود که برابری جنسیتی را صراحتاً در مرام‌نامۀ‌ خود مورد اشاره قرار داد و از «تساوی حقوق افراد ایرانی اناثا و ذکورا بدون فرق نژاد، دین، ملیت در پیشگاه قانون» دفاع می‌کرد. پیدایش و اُفتِ دوباره پس از کودتای ۲۸ امردادِ سالِ ۳۲، دکتر محمدعلی خنجی این حزب را به همراهِ سایر مبارزانی که سال‌ها با او در حزبِ نیروی سوم همکاری داشتند از جمله غلامرضا تختی (قائم مقام دبیرکل حزب)، دکتر مسعود حجازی، دکتر یوسف جلالی، دکتر ترابعلی براتعلی، دکتر ایرج وامقی، دکتر عبدالله خنجی، حسین سکاکی، مهدی غضنفری، حسن خرمشاهی، دکتر احمد سپهری و مهندس عباس سنگانی به وجود آورد.", "version_id": "4983208914340498336"},
{"wikidata_id": "Q4370752", "text": "گتاب وجه تسمیه جستجویی که از اهالی این محل در مورد نام گتاب بعمل آمده‌است، اظهار شده‌است که در گذشته چشمه‌ای در راه بالا و پایین گتاب قرار داشته که آب شرب مردم روستا در آن زمان از آن تأمین می‌شد. اما بعدها به تدریج آب آن چشمه تقلیل رفته و با عبور جاده اصلی از روی آن امروزه نشانه کوچکی از آن به چشم می‌خورد. احتمالاً گتو یا گتاب به مفهوم آب بزرگ به علت وجود آن چشمه نامگذاری شده‌است. رابینو در سفرنامه خود گتاب فعلی را قطعاب نام برده‌است. نظر دیگری که در پیدایش نام گتاب مطرح شده چنین است که می‌گویند سیلابی از بالا به پایین روستا را فراگرفته و در روستای سرست که در شمال کفشگرکلا واقع است متوقف شده‌است و این سیلاب و تاریخ وقوع آن و این نظر چندان مقرون به صحت نمی‌باشد. نظریه دیگری در رابطه با اسم گتاب بدین شرح می‌باشد که قبل از اصلاحات ارضی در ایران نحوه اداره این روستا به صورت کدخدامنشی و ارباب - رعیتی بوده و نفوذ اداری و اجتماعی گتاب در زمان گذشته مانند موقعیت فعلی آن بسیار بالا بوده و قبل از این دوره کشاورزی غالب این منطقه کشت توتون و پنبه بوده‌است؛ و از آنجایی گتاب در مسیر اصلی بابل - بندپی قرار داشت کشاورزان روستاهای جنوبی می‌بایست از مسیر راه گتاب عبور کنند تا محصولات خود را جهت فروش به شهر بابل ببرند؛ و برای این کار می‌بایست پشت سر اربابان و مالکان زمین گتاب که جلوتر از آن‌ها بودند حرکت کنند یعنی در واقع آن اربابان جلودار آن‌ها بودند و اول آن‌ها حرکت می‌کردند و بعد افراد روستاهای دیگر و به نظر دیگر اربابان و مالکان زمین گتاب به جهت نداشتن بازده محصولات خوب و عدم رونق بازار برای فروش محصولات در شهر جلوی روستاییان دیگر را که رقیب آن‌ها بشمار می‌رفتند گرفته و با پیاده کردن محصولات و با خرید از آن‌ها بازار فروش را به انحصار خود درمی‌آوردند؛ بنابراین به خاطر همین این شهر قبلاً به جلودار محله معروف شد و نیز علت داشتن پسوند شناسنامه‌ای جلودار برای تمام مردم گتاب گرفته شده از این موضوع می‌باشد.[۳] شهر گتاب تنوع کشاورزی و باغداری زیادی دارد و در گتاب بنگاه ارسال مستقیم کالا به شهرهای ایران به ویژه تهران وجود دارد که انواع میوه‌جات و سبزی را به سایر مناطق ایران حمل می‌کند. اولین شهردار این شهر علی‌پناه علی‌زاده می‌باشد. جمعیت بر اساس سرشماری سال ۱۳۹۵ جمعیت این شهر برابر با ۷،۳۷۴ نفر جمعیت بوده‌است. مردم گتاب به زبان مازندرانی گویش می‌کنند.", "version_id": "16795735349037854109"},
{"wikidata_id": "Q18729433", "text": "حمید تقوی زندگی‌نامه حمید تقوی فر در اهواز به دنیا آمد. پس از شروع جنگ ایران و عراق اقدام به تشکیل واحد اطلاعات عملیات در جبهه سوسنگرد کرد و در پایان جنگ در قرارگاه رمضان و سپاه قدس حضور داشت. پدر وی در عملیات خیبر و برادرش در عملیات والفجر ۸شهید شدند. تقوی در دی ماه ۱۳۹۳ در نزدیکی شهر سامرا،در عملیات آزادسازی شهر بلد عراق از گروه های تکفیری از پهلو مورد اصابت قرار گرفت. گفته شده که گروه داعش مسئولیت شهادت وی را بر عهده گرفته‌است. همرزمان وی نیز این گفته را تایید کردند و در مستند عزیز بلد به نحوه شهادت وی پرداخته شده است.", "version_id": "2543335980950195407"},
{"wikidata_id": "Q3458396", "text": "انقلاب و ضد انقلاب در آلمان انقلاب و ضد انقلاب در آلمان (انگلیسی: Revolution and Counter-Revolution in Germany) کتابی نوشته فردریش انگلس با همکاری کارل مارکس است. کتاب در اصل مجموعه مقالاتی بوده‌است که بنام کارل مارکس در سال‌های ۱۸۵۱ تا ۱۸۵۲ در روزنامه نیویورک دیلی تریبون چاپ شده بود. مقالات برای نخستین بار با ویراستاری النور مارکس در سال ۱۸۹۶ به صورت کتاب منتشر شد. تا سال ۱۹۱۳ انگلس به عنوان نویسنده این کتاب شناخته نمی‌شد و حتی در برخی نسخه‌های منتشر شده تا سال ۱۹۷۱ مارکس به اشتباه به عنوان نویسنده معرفی می‌شد. محتوا انقلاب و ضد انقلاب در آلمان شرحی از وقایع پروس، اتریش و ایالت‌های آلمان در سال ۱۸۴۸ است که تأثیر این وقایع بر آرمانهای طبقه کارگر، طبقه متوسط و همچنین ایده اتحاد آلمان را شرح می‌دهد. وقایع اتریش و پروس همراه با نقش لهستانی‌ها، چک‌ها و پان اسلاوها که انگلس مخالف آن‌ها بود بررسی شده‌است. همچنین انگلس به بحث در مورد دادگاه کمونیستی کلن که در آن برخی از متهمان پس از مشخص شدن جعلی بودن مدارک تبرئه شدند می‌پردازد.", "version_id": "13740600453465954771"},
{"wikidata_id": "Q335110", "text": "گنادی آیگی زندگی‌نامه گنادی آیگی در ۲۱ اوت ۱۹۳۴ در روستای Shaymurzino در جمهوری چواشستان به دنیا آمد. وی با الهام از زبان مادری اش چوواشی و به توصیه بوریس پاسترناک به سرودن شعر به زبان روسی پرداخت. پاسترناک معتقد بود که نوشتن به زبانی که کمتر از دو میلیون نفر بدان سخن می‌گویند، بیهوده است و بدین روی آیگی را تشویق به نوشتن به زبان روسی کرد. آیگی گفتهٔ پاسترناک را قبول نمود و آثار ارزنده‌ای از خود به زبان روسی به جای گذاشت. در سال‌های اخیر نام او همواره در لیست نامزدهای جایزه ادبی نوبل آمده بود. وجه تمایز شعر آیگی آمیختن اندیشهٔ قبیله ایش با زبان روسی و در قالبی مدرن می‌باشد. او شاعر آوانگارد است، اما بقول «تومی اولوفسون» شاعر و استاد ادبیات زبان سوئدی، گاهی به دشواری می‌توان مرز میان زبان و تصاویر شواسکی را از سوررئالیسم فرانسوی در اشعار او تشخیص داد. آثار آیگی تا سال ۱۹۹۱ در اتحاد شوروی اجازه چاپ نداشت. اولین مجموعه شعر او به زبان روسی «شعرهای ۱۹۵۴–۱۹۷۱» در سال ۱۹۷۵ در مونیخ آلمان توسط «نشر تبعید» به چاپ رسید. دومین اثرش «زمستان علامت زده» به سال ۱۹۸۲ در پاریس چاپ شد گنادی آیگی در فوریه ۲۰۰۶ در سن ۷۱ سالگی بر اثر بیماری سرطان در مسکو درگذشت.", "version_id": "1469864936723339599"},
{"wikidata_id": "Q1286579", "text": "شهرستان بردسیر جغرافیا و موقعیت مرکز شهرستان بردسیر در ۵۵ کیلومتری شهرکرمان و در مسیر محور سیرجان به کرمان قرار دارد. آب و هوا و اقلیم آب و هوای بردسیر معتدل کوهستانی است که زمستانهای سرد و تابستانهای ملایم دارد. در بردسیر بادهای موسمی و فصلی می‌وزد. مهم‌ترین رودهای بردسیر عبارت‌اند از رودخانه قریه العرب رودخانه آب بخشا و رودخانه ماهونک و از آبهای راکد بردسیر می‌توان دریاچه ترشاب و دریاچه حلبی ساز را نام برد. چند چشمه نیز در بردسیر وجود دارند؛ که عبارت‌اند از چشمه گزوییه، چشمه نور و چشمه سرخ. کشاورزی کشاورزی شهرستان بردسیر شامل کاشت گل‌های محمدی و میوه جات سردسیری است علاوه بر این کاشت زعفران نیز در این شهر کاشته می‌شود.", "version_id": "9447727574621903573"},
{"wikidata_id": "Q1475267", "text": "پژمردگی فوزاریم علائم و میزبان پاتوژن بیماری‌زای قارچی فیوزاریم آکسیسپورم روی میزبانهای مختلفی در هر سنی تأثیر می‌گذارد. گوجه‌فرنگی، توتون، حبوبات، کدو، سیب‌زمینی شیرین و موز تنها چند مورد از گیاهان حساس هستند، اما این قارچ روی گیاهان علفی دیگر هم تأثیر دارد. فیوزاریم آکسیسپورم علائمی مانند پژمردگی، کلروز، فساد بافت، افتادن برگ قبل از کامل شدن، قهوه‌ای شدن سیستم آوندی، بازماندن از رشد و مرگ گیاهچه تولید می‌کند. مهمترین این علایم پژمردگی آوندها است.", "version_id": "14761365472794759798"},
{"wikidata_id": "Q146083", "text": "خدایان مصر باستان خدایان مصر باستان، خدایان و ایزدبانو‌هایی اند که در مصر باستان پرستش می‌شدند. باورها و آیین‌های پیرامون این خدایان هستهٔ دین مصر باستان را تشکیل می‌داد که از زمانی پیش از تاریخ پدید آمده بوده‌اند. خدایانی که نمایانگر نیروها و پدیده‌های طبیعی بودند را مصریان پشتیبانی می‌کردند و آن‌ها را با پیشکش کردن قربانی وبرگزاری آیین‌ها ستایش می‌کردند تا این نیروها طبق ماعت یا نظم الهی به کار خود ادامه دهند. پس از بنیان‌گذاری کشور مصر در حدود ۳۱۰۰ پ. م، متصدی انجام این امور را فرعون کنترل می‌کرد که ادعای نمایندهٔ خدایان بودن را داشت و معابد مصری را که محل اجرای آیین‌ها سامان می‌بخشید. . ویژگی‌های پیچیده و ارتباطات هم تافت خدایان در اساطیر مصر بیان شده بودند، از جمله: پیوندهای خانوادگی، گروه‌های دور، بلندپایگان و پایورسالان و ترکیب خدایان مجزا در یک خدا. بلندپایه‌ترین خدا، در دوران‌های مختلف متغیر بوده‌است و به رع خداوند خورشید، آمون خداوند اسرارآمیز و الهه مادر ایزیس اطلاق می‌شده است. آفریدگاری جهان و اغلب توان زندگی بخش خورشید به بلندپایه‌ترین خدا ارتباط داده می‌شده است. بر اساس بخشی از نوشته‌های مصر در مورد این خدایان برتر، برخی از محققان استدلال نموده‌اند، که مردم مصر یک قدرت واحد الهی را به رسمیت می‌شناختند که در پشت همه چیز و حاضر در وجود تمام خدایان دیگر بود. اما به نظر آنان هیچگاه جهان بینی چندخدایی اصلی شان را رها نکردند، به جز احتمالاً در دوران آتنیسم در قرن ۱۴ پیش از میلاد، هنگامی که دین رسمی به‌طور انحصاری در پرستش آتن خدای خورشید غیر شخصی متمرکز شده بود. باور برین بود که خدایان در میان جهان حضور دارند و قادرند که بر حوادث طبیعی و حیات انسانی تأثیر بگذارند. تعامل انسان‌ها با آن‌ها در معابد و زیارتگاه‌های غیررسمی برای دلالیل شخصی و هم چنین اهداف بزرگ‌تر جشن‌های آیینی کشور بود. مصریان برای درخواست یاری از خدایان نیایش می‌کردند و با انجام آیین‌هایی برای وادار کردن خدایال به کاری استفاده می‌کردند و از آن‌ها طلب مشورت می‌کرده‌اند. رابطهٔ انسان‌ها با خدایانشان بخشی اصولی از جامعه مصری بود تعریف موجوداتی که در سنت باستانی مصر به عنوان خدا شناخته می‌شوند به سختی شمرده می‌شوند. نوشته‌های مصری نام بسیاری از خدایان را فهرست می‌کنند که سرشت شان ناشناخته است و اشاره مبهم و ناسرراستی به دیگر خدایانی می‌کنند که حتی نامی ازیشان برده نمی‌شود. جیمز پیتر آلن مصرشناس تخمین می‌زند که ۱۴۰۰ خدا در نوشته‌های مصری نام برده می‌شوند در حالیکه همکارش کریستین لیتز می‌گوید هزاران هزاران خدا وجود دارد. واژهٔ زبان مصریان برای این موجودا نتر و صورت مؤنث آن نترت بوده‌است.", "version_id": "11354588258152048311"},
{"wikidata_id": "Q167696", "text": "نیکول شرزینگر زندگی‌نامه شرزینگر در شهر هانولولوی هاوایی آمریکا از پدری فیلیپینی و مادری دو رگه روسی-هاوایی متولد شد. مادرش «رزمری» در زمان تولد نیکول هجده سال سن داشت و در محله‌ای فقیرنشین زندگی می‌کرد. والدین نیکول زمانی که او هنوز نوزاد بود از یکدیگر جدا شدند. خانواده مادری او، زمانی که نیکول شش سال سن داشت، به همراه خواهرش Ke'ala و پدرخوانده آلمانی - آمریکایی‌اش به لویویل (Louisville) در ایالت کنتاکی آمریکا نقل مکان کردند. به گفته خودش او به صورت کاتولیکی محافظه‌کار تربیت شده‌است، اگرچه که امروز دیگر کاتولیک نیست. او ابتدا در سن نوجوانی به مدرسه راهنمایی «Meyzeek Middle School» رفت. او بیان می‌کند که در دوران بزرگ شدنش پول زیادی نداشته و از مادرش به خاطر تمام پشتیبانی که از او کرده تا به جایی برسد که امروز هست، متشکر است. او اجرا را با شرکت در مدرسه «Youth Performing Arts» در دبیرستان «DuPont Manual High School» و اجرا کردن با «Actors Theatre of Louisville» آغاز نمود. این همزمان با آشنا شدنش با دوست قدیمی و بازیگرش «Liz Davito» بود. در سال ۱۹۹۶ شرزینگر به عنوان یک نوجوان، موفق شد اولین نایب قهرمان در مسابقه کلاسیک استعداد کوکاکولا در نمایشگاه ایالتی کنتاکی باشد.", "version_id": "10610979535047243479"},
{"wikidata_id": "Q5958937", "text": "مونس و مونس خلاصه داستان در بیست سال گذشته، رومان رئیس دو خانه متفاوت در دو محله مختلف بوده، از دو همسرش مراقبت کرده و از هر دو ازدواجش فرزندانی دارد. آماندا و نولیا زنان کاملاً متفاوتی هستند اما هر یک ویژگی‌هایی دارند که رومان را خشنود و راضی می‌کند. او عاشق هر دوی آنهاست و به آن‌ها احترام می‌گذارد، اما به آن‌ها دروغ می‌گوید تا هیچ‌کدام از وجود دیگری مطلع نشوند. آن‌ها می‌دانند که همسر و پدرشان باید بیست و چهار ساعت طول هفته را با رئیسش که مرتب با حوادث غیرمنتظره دست و پنجه نرم می‌کند، سپری کند. هر دو خانواده، خانواده‌های پر دردسری هستند و او مجبور است برای حل مسائل و مشکلاتی که هم‌زمان در دو خانه اتفاق می‌افتد، خودش را نصف کند. زندگی پرتلاطم، دوندگی و دروغ‌های پی در پی برای آرام نگه داشتن هر دو زندگی، ویژگی سراسر داستان است. او خود را در میان دو دنیای مختلف گیر افتاده چون به جای انتخاب یکی از دو همسرش، تصمیم می‌گیرد هر دو را نگه دارد. داستان زمانی به اوج می‌رسد که دزدانی سعی دارند رئیس رومان را بربایند و رومان در اقدامی شجاعانه برای نجات جان رئیسش از چنگال جنایتکاران، حسابی زخمی می‌شود و چند روز در کما به سرمی برد. هر دو همسر در پی این جریان از راز همسرشان مطلع می‌شوند و داستان پیچ و خم‌های غیرمنتظره پیچیده‌ای پیدا می‌کند. پخش این سریال با دوبله فارسی در سال ۱۳۸۸ از شبکه فارسی۱ پخش شده‌است. همچنین این سریال در کشورهایی همچون مکزیک، کلمبیا و آمریکا به نمایش درآمده بود.", "version_id": "11489640275176629015"},
{"wikidata_id": "Q1752990", "text": "مرگ سقراط (نقاشی) اطلاعات اثر لوئی داوید تابلوی مرگ سقراط را در سبک نئوکلاسیک و با استفاده از رنگ روغن کشیده‌است. تابلو به ابعاد ۱۲۹٫۵ در ۱۹۶٫۲ سانتی‌متر است. هم‌اکنون این تابلوی هنری، تحت مالکیت موزه متروپولیتن نیویورک قرار دارد. شرح نمادها در میان هیاهوی ناله و فغان شاگردان، سقراط با یک دست جام شوکران را به دست می‌گیرد و با دست دیگر آسمان را نشان می‌دهد. قرمزی جام می‌تواند اشاره‌ای به مرگ‌آوری (به رنگ خون) جام باشد. همچنین ممکن است به عزم راسخ و آتشین سقراط در نوشیدن شوکران اشاره کند. دست دیگر سقراط که آسمان را نشان می‌دهد، می‌تواند اشاره‌ای به اعتقاد سقراط به زندگی پس از مرگ و وجود بهشت باشد؛ و همچنین ممکن است اشاره به این سخن سقراط در جریان محاکمه‌اش داشته باشد که او فرمان خدا (آسمان) را به خوشایند مردم آتن ترجیح می‌دهد و جام را برای خدا می‌نوشد. با اینکه این اتفاق واقعی است، دیوید هنگام به تصویر کشیدن صحنه چند تغییر کوچک در آن اعمال کرده است. بیشترین تغییر در کاراکترها دیده می‌شود. درحالی که سقراط، پیروانش سیمیاس و سبس، کریتو، آپولودوروس و اعضای خانواده‌اش در این صحنه حاضر بودند، پلاتو و دیگر افراد حاضر در این نقاشی، هنگام مرگ سقراط در کنار او نبوده‌اند.", "version_id": "14400775443409169050"},
{"wikidata_id": "Q211663", "text": "رحبعام پادشاهی با مرگ سلیمان، رحبعام که اکنون چهل و یک ساله بود به شهر شچم رفت و اعلام پادشاهی نمود. اسباط بنی‌اسرائیل از او خواستند تا روش سختگیرانهٔ پدرش را دنبال‌ننماید تا از او اطاعات نمایند. رحبعام سه روز از مردمانش زمان خواست تا دربارهٔ پیش‌شرطشان بیندیشد و در این زمان از ریش‌سفیدان بنی‌اسرائیل درخواست رایزنی نمود. آنان رحبعام را اندرز دادند که خواستهٔ مردم را بپذیرد، چه که در این صورت آنان تا ابد بدو وفادار خواهند ماند. ولی رحبعام سخن ریش‌سفیدان را نپذیرفت و به گفتهٔ رایزنان جوانش تن‌داد و به مردم پاسخ‌داد که او از پدرش سختگیرتر خواهد بود. همچنین او با واژگانی ناپسند با بنی‌اسرائیل سخن‌گفت که سبب‌شد آنان از او برنجند و از خاندان داوود روی‌گردان شوند و یربعام -شورشی زمان پادشاهی سلیمان که به مصر پناهنده‌شده بود و به تازگی از آن سامان بازگشته‌بود- را به پادشاهی خویش برگزیدند. این آغاز تجزیه و محدود شدن پادشاهی رحبعام بر یهودیه بود. پس او یکی از عمال خود با نام ادونیرام را برای سرکشی به قبایل شورشی فرستاد، ولی آنان ادونیرام را سنگسارنمودند. پس رحبعام به اورشلیم گریخت و از تو سبط بنیامین و یهودا که بدو وفادار مانده‌بودند نیروهایی گردآورد و بیهوده کوشید تا اتحاد اسرائیل را دوباره برقرار سازد. نبرد میان بنی‌اسرائیل سبب تضعیف آنان شد و ملت‌های مغلوب پیشین چون فلسطینی‌ها، ادوم، موآب، عمون و آرام توانستند از این فرصت بهره‌برند و استقلال پیشین خود را بازیابند. گرفتاری دیگر زمان پادشاهی رحبعام، تازش شیشق پادشاه مصر به یهودیه بود. رحبعام با پرداخت باج به شیشق، اورشلیم را از دست‌اندازی او نگاه‌داشت. این حمله سبب ویرانی‌های بسیاری در یهودیه گردید. رحبعام برای پاسداری از حکومتش دست به ساخت یک سری استحکامات در اورشلیم زد.", "version_id": "12157310472375843292"},
{"wikidata_id": "Q1357677", "text": "آکادمی باله واگانووا آکادمی باله واگانووا (به انگلیسی: Vaganova Academy of Russian Ballet)، (به روسی: Академии русского балета имени А. Я. Вагановой) یکی از معروفترین و قدیمی‌ترین موسسات آموزشی رقص باله در دنیاست. این آکادمی در سال ۱۷۳۸ در شهر سن پترزبورگ روسیه و در دوران سلطنت ملکه آنا و به نام «مدرسهٔ امپراتوری باله» (Imperial Ballet School) بنیاد گذاشته شد. بعد از انقلاب بلشویکی روسیه و در دوران اتحاد جماهیر شوروی به «مؤسسهٔ دولتی رقصپردازی لنینگراد» (Leningrad State Choreographic Institute) تغییر نام داد. در سال ۱۹۵۷ به افتخار استاد و مدرس نامدار باله آگریپینا واگانووا (Agrippina Vaganova) به «آکادمی باله واگانووا» نامگذاری شد. مادام واگانووا که خود یکی از رقصندگان ممتاز روسیه بود، شیوه آموزشی منحصر بفرد خود را در همین مؤسسه پایه‌گذاری کرد. شیوه و متد آموزشی واگانووا از معتبرترین و محبوبترین شیوه‌های آموزشی باله در دنیاست. برخی از فارغ التحصیلان آکادمی باله واگانووا از برجسته‌ترین رقصندگان، رقصپردازان و استادان رقص در طول تاریخ پیدایش این هنر هستند. آکادمی باله واگانووا مدرسه وابسته به «باله مارینسکی» است که از پیشروترین سازمان‌های باله کلاسیک در جهان است.", "version_id": "2055253740636148076"},
{"wikidata_id": "Q17172838", "text": "ادبیات خوارزمی دو گونه منبع برای زبان خوارزمی وجود دارد که در ویژگی اختصاصی نسبت به هم شباهتی ندارند ولی هر یک مکمل دیگری هستند. اولی کتاب‌های فقهی و حقوقی، بیشتر از همه قنیه المنیه، عبارت و جملاتی در دست داریم. از سوی دیکر لغات و واژه‌های خوارزمی در کتاب مقدمه الادب موجود است، که نسخه خطی آن را زکی ولدی طوغان در ۱۹۷۴ منتشر کرد. بیشتر واژگان خوارزمی را که برای ما حفظ شده، می‌توان از میان سطور یک دست‌نوشته (حدود ۵۹۶ ق/ ۱۲۰۰ م)، یعنی واژه‌نامه ارزشمند عربی مقدمه الادب از زمخشری، مؤلف دیگر بومی خوارزمی بدست آورد. برخی نسخه‌های دیگر از همین اثر اندک، شمار اندکی از این گونه واژه‌ها را در بر می‌گیرند. در این واژه‌نامه بیش از ۴۰۰ واژه یا جمله ناقص نقل شده‌است. دربارهٔ شرح و تفسیر موضوعی فقهی، به جز کتابهای فقهی و حقوقی عربی دربرگرفته از خوارزمی، در دسترس هستند: یتیمة الدهر تألیف علاءالدین تَرجمانی (درگذشت ۶۵۵ ق/ ۱۲۵۷ م) منیه الفقها تألیف فخرالدین قبازنی و یک تکلمه بعدی، قنیه المنیه تألیف مختار زاهدی غزمینی (درگذشته ۶۵۸ ق، ۱۲۶۰ م).", "version_id": "5842778956824000653"},
{"wikidata_id": "Q1261145", "text": "دارونشانی دارونشانی یا دارورسانی هوشمند (به انگلیسی: Drug targeting)، روشی برای رساندن دارو به بیمار است، به‌گونه‌ای که در بخش مشخصی از بدن بیشترین مقدار جذب و تأثیرگذاری را داشته‌باشد. دارونشانی به دو صورتِ «جابه‌جایی هوشمند» و «جذب هوشمند» امکان‌پذیر است. جابجایی هوشمند جابجایی هوشمند به انتقال دارو به‌وسیلهٔ یک حمل‌کننده یا ورارسان که در نقطهٔ مشخصی عملی را انجام می‌دهد رخ می‌دهد. جذب هوشمند جذب هوشمند، استفاده از ویژگی‌های فیزیکی یا شیمیایی بافت در نشان‌گذاری برای تأثیر یا کارکرد داروست. برای مثال، داروها در کپسول‌هایی از جنس بسپار قرار داده می‌شوند. این کپسول‌ها در پی‌اچ یا دمای مشخصی تجزیه می‌شوند و آن پی‌اچ یا دما فقط در بافتِ مشخصی از مسیر فارماکودینامیک دارو وجود دارد که نشانه و هدف دارو نیز همان بافت است. ترکیبات آلی فلزی و کمپلکس‌های@12@ شیمیایی فلزدار نیز چنین نقش‌هایی را بازی می‌کنند. طراحی سامان های دارورسان یکی از مهم ترین جنبه ها در طراحی سامانه های نوین داروسان،عملکرد دقیق و اختصصاصی این سامانه ها در بدن می باشد. جهت نیل به این هدف باید بطور موثر و کارآمدی از علوم پایه و علوم فنی مهندسی استفاده کرد تا بتوان سامانه هایی با دقت و عملکرد بالایی طراحی و سنتز کرد و در صورت اخذ نتلیج مثبت وارد مرحله کار آزمائی بالینی کرد. طراحی سامان های دارورسان با استفاده از فناوری نانو پیشرفت در فناوری نانو، در ساخت داروها، تحویل دارو و تشخیص بیماری ها انقلابی را به وجود آورده است. امکان تولید مولکول های زیستی که عمل \"داروسازی در سلول\" را انجام دهند،ایجاد می شود. این مولکول های زیستی قادر به آزاد سازی نانو ذراتی از مواد شیمیائی ضد سرطان در پاسخ به علامت خاصی از سلول مبتلا می باشد. هم اکنون امکان تهیه داروهای جدید در مقیاس نانو فراهم شده است. مساحت سح بالای این ذرات کوچک به آن ها امکان حل شدن در جریان خون را می دهد؛ در حالی که ذرات میکرو معمولی یا بزرگتر این توانائی را ندارند.", "version_id": "4353041765282832891"},
{"wikidata_id": "Q182116", "text": "فتیشیسم شیء‌پرستی، شی‌ء‌باوری یا فتیشیسم (به انگلیسی: Fetishism) به مفهوم اعتقاد و باور به وجود نیروی فوق طبیعی در برخی اشیاء طبیعی (موجود در طبیعت) و مصنوع (دست ساخت انسان) است. منشأ اصطلاح فتیشیسم مربوط به قرن ۱۸م. است که سیاحان و دریانوردان پرتغالی در افریقا متوجه شدند بومیان افریقایی برای بعضی اشیاء مانند درخت، ماهی، گیاه، سنگ، پنجۀ مردۀ بعضی جانوران، چوب خشک، مو و ناخن نیرویی جادویی قائل هستند و آن‌ها را تقدیس می‌کنند و در رفع مشکلات و گرفتاری‌های خود از آن‌ها استمداد می‌طلبند. پرتغالی‌ها لغت فتیش را که در زبان پرتغالی به معنای «طلسم و تعویذ» است به آن اشیاء دادند و عقاید و آداب مرتبط با فتیش‌ها را فتیشیسم نامیدند. در میان عناصر متعدد فرهنگ عامۀ ایران نیز شیء‌باوری یا فتیشیسم حضوری گسترده دارد. در تفکر جامعۀ کهن ایرانی، هر پدیده‌ای دارای روح بود و مثلاً کلوخ مینوی زمین را در خود داشت. همچنین آن‌ها جاندارانگاری را به اشیاء دست‌ساز خود نیز تعمیم می‌دادند و دست‌ساخته‌های خویش، به ویژه اشیای فلزی را دارای روح می‌دانستند و آن‌ها را نیروهای مستقل و فعالی می‌پنداشتند که آدمی می‌توانست به آن‌ها التماس کند تا اثر نیک یا بد بگذارند.", "version_id": "10031912704481925903"},
{"wikidata_id": "Q5886459", "text": "مسجد جامع سنگان خواف مسجد جامع سنگان مسجد جامع سنگان خواف مربوط به دوره خوارزمشاهی است و در شهرستان خواف، شهر سنگان، کوچه معروف به کوچه آب واقع شده و این اثر در تاریخ ۲۰ مهر ۱۳۷۶ با شمارهٔ ثبت ۱۹۲۶ به‌عنوان یکی از آثار ملی ایران به ثبت رسیده‌است. مسجد جامع سنگان شامل حیاط ورودی: دو ایوان شرقی و غربی با پوشش سنتی محلی، ایوان ورودی و کفش کن و گنبد خانه است. اجزاء گنبد و کتیبه با تمام ظرافت انجام شده و عناصر تزئینی متعددی در زمینه کتیبه وجود دارد که شباهت بسیاری به بعضی از گچ بری‌های ساسانی دارد و در ترکیب کلی به صورت غیر متارن به کاررفته است. به نظر می‌رسد که این گنبد با حجم گنبد خانه کوچکتر شباهت بسیار زیادی به گنبد بقعه مجموعه بناهای سنگ بست دارد و بعد از گنبد اخیر ساخته شده و معماری به شیوه رازی است، مربوط به اواخر عهد سلجوقیان است که بعداً بعلت زلزله و ریزش‌های جوی، به مرور زمان برخی از قسمت‌های آن تخریب شده‌است. زیبایی بنا در آنجا ست که به شکل ذوذنقه بنیان گرفته‌است. به مرور زمان لایه‌های کاهگل مخصوص محلی (مقدار زیادی سنگ‌های خرد شده ریز و درشت در کاهگل محلی به صورت مخلوط به کار می‌رود ) بار بسیار زیادی روی گنبد به وجود آورده‌است که باعث رانده شدن قوس دبه بند تمام فیلگوش (فیلپوش )ها به داخل شده و در راس این قوس‌ها ضمن جلو آمدن ترک به وجود آمده‌است.", "version_id": "9385044890836971933"},
{"wikidata_id": "Q235097", "text": "آرتاباسدوس زندگینامه آرتاباسدوس ژنرالی ارمنی و فرماندار شهر نظامی آرمنیاکون بود. او در ۷۱۵ با آنا، دختر لئوی ایسوریایی، فرماندهٔ لشکریان آناتولی نامزد شد و لئو را در شورش علیه تئودوسیوس سوم، امپراتور وقت بیزانس یاری نمود. لئو در ۷۱۷ تئودوسیوس را از قدرت برکنار و خودش باعنوان لئوی سوم بر تخت نشست. آرتاباسدوس در همان سال با آنا ازدواج نمود و مقام کُنتِ اوپسیکیون، بزرگترین شهر نظامی بیزانس در شمال‌شرقی آسیای صغیر در نزدیکی قسطنطنیه و با اهمیت نظامی بالا به او اعطا شد. پس از آنکه لئوی سوم در ۷۴۰ درگذشت، پسرش کنستانتین پنجم که به‌مدت ۲۰ سال عنوان امپراتور مشترک با پدرش را داشت جانشین او شد. با این حال هنگامی که کنستانتین برای مقابه با تهدیدات مسلمانان به مرزهای شرقی رفته بود آرتاباسدوس علیه او سر به شورش برداشت. کنستانتین به آموریوم در شهر نظامی آناتولیکون، جایی که پدرش پیشتر فرماندار آن بود گریخت و در قسطنطنیه اعلام شد که او کشته شده است. این خبر مورد استقبال اهالی قرار گرفت و آرتاباسدوس که از حمایت روحانیون و مردم عادی طرفدار استفاده از شمایل‌های مذهبی قرار داشت در ۷۴۱ به‌عنوان امپراتور جدید بیزانس بر تخت نشست. اما کنستانتین پنجم که از حمایت لشکریان موافق شمایل‌شکنی در آسیای صغیر برخوردار بود و در این مدت توانسته بود پایگاهی برای خود در آموریوم برپا سازد، در ۷۴۳ به سوی قسطنطنیه لشکر کشید و در سپتامبر همان‌سال شهر را محاصره نمود. دیری نپایید که او توانست وارد شهر شده و قدرت را در دست گیرد. کنستانتین سپس فرمان به کور کردن چشمان آرتاباسدوس و پسرانش داد و برخی از حامیانشان را نیز اعدام نمود و خود بار دیگر با عنوان کنستانتین پنجم بر تخت امپراتوری بیزانس نشست.", "version_id": "10636440035014094094"},
{"wikidata_id": "Q6952282", "text": "NALP NALP (انگلیسی: NALP) یکی از انواع گیرنده شبه NOD است. این گیرنده، بخشی از دستگاه ایمنی ذاتی است و ویژگی‌های معمول و غیرمتغیر یک عامل بیماری‌زا همچون پپتیدوگلیکان را شناسایی می‌کند. تصور بر آن است که NALP قادر است خطر ذاتی را تشخیص داده و آنرا به‌نوعی، با محصولات میکروبی مرتبط سازد، به نحوی که یک پاسخ ایمنی نظیر اینفلامازوم، شامل انتشار بیرونی و خروج یون پتاسیم و فعال‌سازی کاسپاز ۱ رخ دهد. این گیرنده‌ها را در بروز برخی بیماری‌های خودایمنی دخیل دانسته‌اند، اما در حال حاضر، اطلاعات ناچیزی از ماهیت و عملکرد واقعی آنها در دسترس است.", "version_id": "13350117153982119645"},
{"wikidata_id": "Q184479", "text": "سپیداج تغییر رنگ و الگوی بدن رنگیزههای ویژه‌ای در بدن سپیداج‌ها باعث می‌شود بتوانند رنگ بدن خود را تغییر داده و با محیط پیرامون هم‌رنگ بشوند. رنگ آن‌ها به هنگام جفت‌گیری به سرعت چندین بار عوض می‌شود و زمانی که عصبانی شوند به رنگ سفید در می‌آیند. عمر سپیداج حدود یک تا دو سال است. بررسی‌ها نشان داده که سپیداج‌های نر در بسیاری از موارد زمانی که به یک سپیداج ماده نزدیک می‌شوند نیمه‌ای از بدن خود که رو به او است را با الگوها و رنگ‌های جذاب نرینه برای ماده می‌پوشانند و در همین حال بر روی نیمه دیگر بدن خود رنگ‌ها و الگوهایی مادینه را به نمایش درمی‌آورند. با این کار، یک نر رقیب که به این دو نزدیک شود گمراه شده و فکر می‌کند که دو ماده در کنار هم حضور دارند و به این طریق مزاحم جفت‌گیری آن دو نمی‌شود.", "version_id": "17503009589915265020"},
{"wikidata_id": "Q4164550", "text": "تفسیر طبری زندگی‌نامه نویسنده طبری در نوجوانی، علوم مختلفی را از علمای عراق و شام و مصر آموخت و بعد در بغداد ساکن شد و تا زمان وفاتش نیز آن جا بود. طبری درعلوم بسیاری تبحر پیدا کرد و حافظ و عارف به قرآن و معانی و احکام شد. اطلاعات او راجع به صحابه و تابعان و زمان‌های بعد از آن، زیاد و در مسائل راجع به ایام و اخبار مردم، آگاهی کامل داشت. از همین رو، کتابی بنام «تاریخ طبری» را نگاشت. سپس کتاب تفسیر قرآن «جامع البیان عن تاویل القرآن» رانگاشت که به تفسیر طبری شهرت پیدا کرد. طبری سنی مذهب بود ولی برخی او را شیعه می‌دانند (یکی از دلایل انتساب به هردو فرقه «میانه روی وانصاف» وی دربیان تاریخی موارداست). وی در سال ۳۱۰ هجری شمسی در سن ۸۶ سالگی در بغداد از دنیا رفت. کتاب تفسیر طبری تفسیر طبری، یکی از قدیمی‌ترین و جامع‌ترین تفسیرهای عربی روایی قرآن در قرن سوم هجری در بین مسلمانان است. این تفسیر اگر چه عنوانش در خود کتاب ذکر نشده ولی طبری در کتاب دیگرش (تاریخ طبری) آن را «جامع البیان عن تاویل آی القرآن» نامیده‌است. البته این تفسیر صرفاً تفسیر روایی نیست، زیرا در آن به مباحث و مسائل کلامی توجه شده و نظرهای مؤلف در نقل احادیثی دال بر موضع کلامی اش، بیان شده‌است. تفسیر طبری در بیان دیگران این تفسیر مورد توجه علمای بعد از طبری قرار گرفت. ابن ندیم، آن را کتابی خواند که بهتر از آن نوشته نشده‌است. ابوحامد احمد اسفراینی فقیه: اگر کسی برای دستیابی به این کتاب، تا چین سفر کند، کار چندان بزرگی نکرده‌است. ابن یتمیه حنبلی مذهب: تفسیر طبری را باید از صحیح‌ترین تفاسیر بدانیم. این تفسیر تأثیر زیادی بر مفسران بعد از خود نیز گذاشت و غالب مفسران در تفسیر آیات، به نظر او اشاره کرده‌اند، از جمله: علی بن احمد واحدی (متوفی ۴۶۸)، عالمان اندلسی، شیخ طوسی، محمدبن احمد قرطبی (متوفی ۶۷۱)، ابوبکر محمدبن عبدالله ابن عربی مالکی (متوفی ۵۴۳). هرچند که باید بگوییم که شیخ طوسی در مقدمه تفسیرش، به افراط طبری در تفصیل مطالب اشاره کرده و آن را نقص کار او می‌داند ولی مکرراً در تفسیر خود، از آراء طبری بهره برده‌است. ترجمهٔ فارسی تفسیر طبری تفسیر محمّد بن جریر طبری از قرآن در زمان سلطنت منصور بن نوح بن نصر بن احمد بن اسمعیل سامانی، در نیمه دوم قرن چهارم هجری، به وسیله علما و فقهای ما وراء النّهر از عربی به فارسی ترجمه شده‌است. در مورد نوع نگارش و ترجمهٔ آن به فارسی نیز باید خاطر نشان کرد شیوه نگارش آنان نیز پر معنا بوده، زیرا برخلاف آنچه اکنون در متن چاپی دیده می‌شود، ظاهراً مترجمان هیچ‌گاه ترجمه قرآن را جدا از متن قرآن نقل نمی‌کرده‌اند، بلکه زیر هر یک از واژگان قرآن، معادل آن را می‌نهاده‌اند. این شیوه، بی‌تردید رایجترین شیوه ترجمه طی هزار سال بوده‌است.", "version_id": "12722329560810454050"},
{"wikidata_id": "Q629823", "text": "گریس گریس از مشتقات نفتی دارای گرانروی زیاد می‌باشد. خواص شیمیایی گریس از مخلوط یک غلیظ‌کننده (صابون فلزی) با یک روانساز (روغن) ساخته می‌شود. غلیظ کننده‌ها هیدروکربن‌هایی هستند که ۵۰ تا ۶۰ (حتی گاهی بیش از ۸۰) اتم کربن دارند. در عوض هیدروکربن سازنده روغن‌ها معمولاً بیش از ۳۰ اتم کربن ندارند. نحوه تولید برای تهیه گریس ابتدا صابون فلزی مورد نیاز از ترکیب آمینواسید و قلیای فلزی (لیتیم، سدیم یا کلسیم) تهیه شده و سپس در دستگاه مخصوصی، روانساز به آن افزوده می‌شود. برخی از انواع خاص گریس فاقد صابون فلزی بوده و از خاک معدنی بنتونیت برای تغلیظ استفاده می‌شود.", "version_id": "9960084711168218510"},
{"wikidata_id": "Q469547", "text": "دختر مهاراجه داستان ماسوآ شاندار به پاتریک اُ رایلی، افسر پلیس در کانادا دل می‌بازد؛ کسی که از شهرت و مقام واقعی دوست دخترش خبر ندارد. ماسوآ تصمیم می‌گیرد به هند بازگردد. وی دختر مهاراجه کالامپور است، یکی از قدرتمندترین و ثروتمندترین اشخاص جهان. او تنها دختر مهاراجه است. شاندرگوپتا، راجا ی رانجاپورت، پسرعموی ماسوآ، پس از مرگ همسرش، دامیانته، ماسوآ را همان همسرش می‌داند (بنابر پیشگویی در ۲۵ سال قبل) که دوباره در این دنیا برایش بازگشته است و پسیار عاشق می‌نماید. اما این عشق یک طرفه است. وی یکی از نزدیکانش به نام شوکا را مأمور می‌کند تا پرنسس را به او بازگرداند. شوکا در کانادا، پرونزانو را استخدام می‌کند تا ماسوآ را طی یک آدم‌ربایی به او تحویل دهند. از طرفی پرونزانو دنبال راهی ست تا کاپچی را به قتل برساند. کاپچی عضو سابق مافیا ست که پاتریک و همکارش دفازیو مأموریت دارند تا از جان او نگهداری کنند. پاتریک موفق می‌شود تا محل اختفای آدم ربایان و ماسوآ را پیدا کند، ولی آنها موفق می‌شوند تا از آنجا بگریزند. در یک صحنه سازی، در حالی که پدر ماسوآ، پاتریک و پلیس و بقیه گمان می‌کنند که هواپیمایی که در حال اوج گرفتن است، حامل ماسوآ و آدم‌رباها است، با فشار دکمه کنترل بمب جاسازی شده در هواپیما، توسط شوکا، لحظاتی پس از اوج گرفتن، همه نظاره گر متلاشی شدن لاشه هواپیما در آسمان می‌شوند. پدر ناامیدانه به هندوستان بر می‌گردد. اما پاتریک با دیدن دستبندی که به نشانه عشق به ماسوآ داده است بر روی زمین، پی به زنده بودن او می‌برد. متوجه می‌شود که ماسوآ را به هند برده‌اند و خودش راهی آنجا می‌شود. در آنجا مرد فقیری آشنا می‌شود که تظاهر به نابینا بودن می‌کند، ولی در این راه کمک‌های زیادی به پاتریک می‌کند. ماسوآ تلاش زیادی می‌کند تا از دست شوکا و اطرافیانش فرار کند اما موفق نمی‌شود. در راه بردن ماسوآ به قصر شاندرگوپتا، ماسوا با سرنشینان درگیر می‌شود و این درگیری باعث انحراف و چپ شدن ماشین می‌شود. همهٔ سرنشینان دیگر مرده‌اند، اما پرنسس ماسوآ زنده است و پس از چند ساعت به هوش می‌آید. هیچ چیزی را به خاطر نمی‌آورد، حتی اسمش را فراموش کرده است. حافظه خود را از دست داده است. اما هنوز از پزشکی چیزهایی به خاطر می‌آورد و زخم کودکی به نام «کیم» را درمان می‌کند. اما شوگا و شاندرگوپتا از موقعیت سوءاستفاده می‌کنند و او را پرنسس دامیانته صدا می‌زنند … پخش در ایران با حذف و سانسور بعضی از بخش‌ها، از شبکه‌های صدا و سیما پخش شده است. این سریال در زمان پخش خود که در روزهای نوروز بود، نظر بسیاری از بینندگان تلویزیونی در ایران را به خود جلب کرد. به تازگی از ۲۳ بهمن ماه ۱۳۹۰ نیز شبکه سه سیما اقدام به باز پخش این سریال با دوبله فارسی کرد. این سریال در پنج قسمت برای پخش آماده شد.", "version_id": "2059307654899134041"},
{"wikidata_id": "Q179687", "text": "اسکی صحرانوردی اسکی صحرانوردی یکی از ورزش‌های زمستانی است. این ورزش در کشورهای سرد و کوهستانی اروپا و آمریکای شمالی محبوبیت دارد. مسافت این مسابقه اسکی۵۰ کیلومتر است و معمولاً شامل اسکی کردن از فراز و نشیب تپه‌ها و در سطح زمین می‌باشد. وسیله اسکی مخصوص این مسابقه (چوب اسکی) باریکتر و سبکتر از سایر اسکی هاست و کفش آن نیز به دلیل مسافت زیاد سبک می‌باشد و از ناحیه پنجه پا به اسکی وصل می‌شود. بتازگی نیز در ایران مسابقاتی در این رشته برگزار می‌شود.", "version_id": "6684912099753101584"},
{"wikidata_id": "Q55109076", "text": "غرق‌شدن کشتی ام‌وی سینار بانگن عملیات امدادی و تلفات به گفته مقامات محلی این کشتی در دریاچه توبا و به سمت جزیره سوماترا که مقصدی گردشگری محسوب می‌شود در حرکت بوده‌است. کشتی بر اثر طوفان و شکستگی سکان آن، دچار سانحه غرق شدگی شده‌است. رئیس سازمان امداد و نجات اندونزی اعلام کرد به عملیات امدادی برای نجات بازماندگان احتمالی ادامه می‌دهند. پلیس ملی اندونزی طی بیانیه‌ای اعلام کرد بر اساس فهرست، مفقودین شناخته شده کشتی ۱۲۸ نفر هستند. بنابر گزارش مقامات اندونزی. ساعاتی بعد از وقوع حادثه ۱۸ نفر نجات پیدا کردند. تا تاریخ ۲۱ ژوئن ۲۰۱۸ تعداد ۱۸ نفر نجات یافتند، ۴ جسد پیدا شد و ۱۹۳ نفر مفقود هستند. حدود ۳۵۰ نیروی پلیس و غواص و امدادگر در حال جستجو برای یافتن بقایای این کشتی و سرنشینان آن هستند.", "version_id": "7029298429846505842"},
{"wikidata_id": "Q61065706", "text": "ذیل تاریخ بغداد ذیل تاریخ بغداد عنوان کتابی است از ابوعبدالله ابن نجار، محدث و مورخ قرن ششم و هفتم قمری. نویسنده در این کتاب با روشی شبیه به خطیب بغدادی در کتاب تاریخ بغداد، شرح حال افراد سرشناسی را نوشته‌است که در بغداد زیسته یا به آن وارد شده‌اند. در این کتاب شرح حال بسیاری از خلفا، وزیران، قاضیان، فقیهان، محدثان، ادیبان، شاعران، صوفیان و پزشکان آمده‌است. البته ابن نجار از نوشتن در مورد افرادی که شرح حال آنها در تاریخ بغداد آمده صرف نظر کرده‌است؛ مگر در مواردی که نکته‌ای مغفول مانده باشد. این کتاب بر اساس حروف الفبا تنظیم شده، اما افرادی که محمد نام داشته‌اند در ابتدای فهرست آمده‌اند. در انتهای کتاب، بخشی در مورد کنیه‌ها و بخشی در مورد زنان اضافه شده‌است.", "version_id": "17778328111453175743"},
{"wikidata_id": "Q58600", "text": "فریدریش سوم (امپراتور آلمان) زندگینامه او تنها پسر ویلهلم یکم بود. نام کامل او پیش از پادشاهی فریدریش ویلهلم نیکلاوس کارل (به آلمانی: Friedrich Wilhelm Nikolaus Karl) بود. پیش از پادشاهی او در زمینهٔ نظامی فعالیت داشت و در جوانی در جنگ‌های آلمان-دانمارک و فرانسه و پروس رهبری داشت. با همهٔ کار آزمودگی‌اش در جنگ گفته‌شده که از خونریزی بیزار و انسان دل‌رحمی بوده‌است. هنگامیکه در ۱۸۷۱ آلمان متحد شد، پدرش ویلهلم که پادشاه پروس بود، به امپراتوری این سرزمین همبسته رسید. هنگامیکه در ۹ مارس ۱۸۸۸ ویلهلم در نود سالگی درگذشت، از ولایت عهدی فریدریش ۲۷ سال می‌گذشت. ولی او از سرطان حنجره رنج می‌برد و سرانجام هم پس از کوشش‌های ناکام پزشکان در ۱۵ ژوئن همان سال پس از ۹۹ روز پادشاهی درگذشت. همسر فریدریش سوم، ویکتوریا، بزرگترین دختر ملکه ویکتوریا فرمانروای بریتانیا بود. وی در زمانی که ولیعهد بود با سیاست‌های محافظه‌کارانهٔ اتو فون بیسمارک سر سازش نداشت. او همچنین گرایش‌های لیبرال داشت. او و همسرش ستایندهٔ شاهزاده آلبرت همسر ملکه ویکتوریا و پدر زن فریدریش بودند. به دید او باید مطابق مدل انگلیسی صدر اعظم در برابر پارلمان مسئول می‌بود، نه چون آنِ بیسمارک مسئول در برابر امپراتور. او و همسرش در اندیشهٔ برپایی یک حزب مترقی در آلمان بودند. با مرگ او پسرش ویلهلم دوم به جانشینی او رسید.", "version_id": "7426069554440639438"},
{"wikidata_id": "Q188771", "text": "فرهنگستان علوم فرانسه فرهنگستان علوم فرانسه (به فرانسوی: Académie des sciences) انجمنی علمی است که در سال ۱۶۶۶ توسط لوئی چهاردهم و به پیشنهاد ژان-باتیست کولبر بنیان گذارده شد تا به تشویق و پشتیبانی جامعه پژوهشی فرانسه بپردازد. این انجمن پیشروترین نهاد علمی در اروپا در قرن‌های ۱۷ و ۱۸ میلادی بود و از نخستین فرهنگستان‌های علوم در جهان به‌شمار می‌رود. تاریخچه آغاز اندیشه فرهنگستان فرانسه توسط کلبر بود که در دسامبر ۱۶۶۶ پس از ملاقات با گروهی از دانشمندان در کتابخانه شاه، تصمیم بر آن گرفت تا این ملاقات‌ها به صورت مرتب در هر دو هفته یکبار برگزار شود. بر خلاف انجمن علوم بریتانیا، فرهنگستان به عنوان ارگانی دولتی بنیادگذاری شد. در هنگام بنیان‌گذاری تصمیم بر آن شد که فرهنگستان غیرسیاسی بماند و از وارد شدن به بحث‌های دینی یا اجتماعی دوری کند. در ۲۰ ژانویه ۱۶۶۹، لوئی نخستین دستورهای فرهنگستان را به آن ابلاغ کرد. به فرهنگستان نام فرهنگستان پادشاهی علوم داده شد و کار خود را در موزه لوور در پاریس آغاز کرد. در ۸ اوت سال ۱۷۹۳، مجمع ملی فرانسه همه فرهنگستان‌ها را لغو پروانه کرد. دو سال بعد در ۲۲ اوت ۱۷۹۵، همه فرهنگستان‌های پیشین دانش و ادبیات و هنر، که فرهنگستان فرانسه و فرهنگستان علوم را نیز در بر می‌گرفت، به یک مجموعه با نام بنیاد ملی هنر و علوم منتقل شدند. عضویت در این فرهنگستان به دانشمندان محدود نمی‌شد و ناپلئون بناپارت در سال ۱۷۹۸ عضو این بنیاد شد. در ۱۸۱۶، بنیاد که اکنون نام پیشین فرهنگستان پادشاهی علوم خود را باز یافته بود، خودمختار شد و بخشی از بنیاد فرانسه را تشکیل داد. در جمهوری دوم فرانسه، نام فرهنگستان دوباره به فرهنگستان علوم بازگردانده شد. برای سه سده بانوان حق عضویت در فرهنگستان را نداشتند و این ماری کوری برنده دو جایزه نوبل، ایرن ژولیو کوری برنده جایزه نوبل و دختر ماری کوری، همچنین سوفی ژرمن ریاضی‌دان نامی و بسیاری دیگر دانشمندان زن شایسته را نیز شامل می‌شد. نخستین زن عضو فرهنگستان مارگریت پری از شاگردان ماری کوری بود که در سال ۱۹۶۲ به این مقام رسید. وضعیت کنونی امروزه فرهنگستان فرانسه یکی از پنج فرهنگستان تشکیل‌دهنده بنیاد فرانسه است. اعضای این فرهنگستان برای همه طول عمر برگزیده می‌شوند. تا پایان ژوئن سال ۲۰۱۱، فرهنگستان ۲۵۱ عضو داخلی و ۱۴۰ همکار خارجی و ۱۰۲ وابسته داشت. آن‌ها به دو گروه عمده علمی تقسیم شده‌اند: گروه نخست دانشمندان حوزه ریاضی و فیزیک و کاربردهای آن‌ها، و گروه دوم دانشمندان حوزه‌های شیمی، زیست‌شناسی، زمین‌شناسی، پزشکی به همراه کاربردهایشان.", "version_id": "17625963146967881365"},
{"wikidata_id": "Q721146", "text": "رم، شهر بی‌دفاع خلاصه داستان خلاصه در ویکی انگلیسی: سربازان آلمانی شهر را به دنبال جورجیو مانفردی جستجو می‌کنند، اما او با پریدن روی پشت بام، از دست آلمان‌ها می‌گریزد. کشیشی، به نام دن پیترو پلاگرینی به نهضت مقاومت ایتالیا، از طریق رد و بدل اطلاعات و پول کمک می‌کند. دن پیترو، طبق برنامه ریزی‌های قبلی قرار است کشیشی باشد که مراسم ازدواج پینا را برگزار می‌کند. نامزد پینا، فرانچسکو است، که چندان مذهبی نیست، اما با این وجود ترجیح می‌دهد که مراسم ازدواجش، به جای یک فرد فاشیست، توسط کشیشی از هموطنانش اجرا شود. پسر او، مارچلو، و دوستان او نقش‌های کوچکی در نهضت مقاومت دارند. مارینا، که خواهر پیناست و قبلاً دوست دختر جورجیو بوده‌است، در ازای دریافت دارو، پالتوهای پوست چسبان، و دیگر وسایل راحتی، به نهضت مقاومت خیانت می‌کند. فرمانده گشتاپو در شهر، با کمک ادارهٔ پلیس ایتالیا، جورجیو و کشیش را دستگیر می‌کند و جورجیو به خشونت متوسل می‌شود. آن‌ها [=گشتاپو و عواملش] سعی می‌کنند تا از اعتقادات مذهبی پیترو برای اینکه او را نسبت به خیانت به دوستانش متقاعد کنند، استفاده نمایند و در این راستا به این استناد می‌کنند که او با افراد کافر و خدانشناسی متحد شده‌است. پیترو به آن‌ها پاسخ می‌دهد که هر کس که در مسیر کمک به دیگران می‌کوشد، در مسیر الهی قرار دارد، حال خواه به خدا ایمان داشته باشد، و خواه نداشته باشد. آن‌ها سپس دن پیترو را وادار می‌کنند تا صحنه‌های شکنجهٔ جورجو تا سرحدّ مرگ را، تماشا کند و زمانی که دن پیترو از این کار امتناع می‌کند، او را اعدام می‌کنند. خلاصه‌ای دیگر: آلمان‌ها به دنبال دستگیری جورجیو مانفردی از رهبران نهضت مقاومت هستند و برای دستگیریش به آپارتمان او می‌روند، اما وی از مسیر پشت بام می‌گریزد و نزد دوستش فرانچسکو که یک روزنامه نگار است، می‌رود. فرانچسکو درصدد ازدواج با پینا است. در همین اوضاع گروهی از نوجوانان که مارچلو هم جزو آنهاست، در یک کامیون حامل بنزین دینامیت می‌گذارند. نازیها جهت دستگیری پارتیزانها به محل می‌آیند و فرانچسکو را دستگیر می‌کنند و نامزدش هنگامی که به دنبال کامیون حامل فرانچسکو می‌دود، با آتش مسلسل کشته می‌شود. جورجیو مانفردی از مهلکه می‌گریزد و با گروهی موفق به آزاد کردن زندانیان از جمله فرانچسکو می‌شود و هر دو به آپارتمان مارینا که قبلاً معشوقه مانفردی بوده پناه می‌برند، اما مارینا که از جدا شدنش از مانفردی ناراضیست، آن‌ها را به نازیها لو می‌دهد. فرانچسکو می‌گریزد، اما مانفردی و دن پیترو که یک کشیش حامی نهضت مقاومت است، به همراه یک سرباز فراری اتریشی دستگیر می‌شوند. مانفردی زیر شکنجه می‌میرد، دن پیترو اعدام می‌شود و سرباز اتریشی نیز خودکشی می‌کند. تولید در ماه اوت سال ۱۹۴۴ میلادی، و تنها دو ماه پس از آن که قوای متفقین، آلمان را وادار به تخلیهٔ رم نمودند، روبرتو روسلینی، فدریکو فلینی و سرجیو آمیدئی کار بر روی فیلمنامه این فیلم را آغاز نمودند. ویرانی که در نتیجهٔ جنگ پدید آمده بود، آن‌ها را در موقع نوشتن این فیلمنامه احاطه کرده بود. در ماه ژانویه ۱۹۴۵ مراحل ساخت این فیلم کلید خورد و آغاز گردید. روسلینی برای ساخت این فیلم بر اصول و مبانی سنتی ملودرام تکیه و تأکید داشت. مواردی همچون شناساندن شخصیت‌های اصلی فیلم و ایجاد تمایزی روشن و واضح میان شخصیت‌های خوب و بد داستان، از جملهٔ این موارد بودند. برای مهم‌ترین مکان‌هایی که فیلم درون آن‌ها اتفاق می‌افتد، چهار مجموعهٔ داخلی فیلم ساخته شد. اعتقاد بر این است که اصل این فیلم واقعی، دارای جلوه‌های بسیار متفاوتی بود که آن را متمایز می‌ساخت و بدان سبکی مشابه سبک فیلم‌های مستند یا فیلم‌های خبری می‌بخشید. اما، هنگامی که چینه چیتای ملی ایتالیا، در سال ۱۹۹۵ نسخهٔ دیگری از این فیلم را بازیابی نمود، نگاتیو اصلی فیلم شامل سه نوع مختلف فیلم بود: از فیلم فرانیای سی شش: Ferrania C۶ برای تمام صحنه‌های خارجی استفاده شده بود، و برای فیلمبرداری از فضاهای داخلی، فیلم حساس تر آگفای سوپر پان و همین‌طور فیلم آگفای فوق‌العاده سریع مورد استفاده قرار گرفته بود. تغییرات غیرقابل توضیحی که در گذشته، در روشنایی و وضوح تصاویر این قبیل فیلم‌ها وجود داشته و امروزه موجب انتقاد از این فیلم‌ها می‌شود، به عواملی همچون ابتدایی بودن روند پردازش تصاویر و پیشرفته نبودن و ناکافی بودن ابزار مورد استفاده برای ظهور و ثبوت فیلم‌ها قابل انتساب می‌باشد. واکنش‌های منتقدان این فیلم از همان اوایل ساخته شدنش، به عنوان یک نمونه تمام عیار از نئورئالیسم در نظر گرفته شده‌است، تا بدانجا که این فیلم همراه با دو ساختهٔ دیگر روسلینی، یعنی پاییزا Paisà و آلمان سال صفر، با عنوان: «سه گانهٔ نئورئالیستی روسلینی» شناخته می‌شوند. رابرت بارگوین Burgoyne این فیلم را نمونه کاملی از این سبک سینمایی (نئورئالیسم) می‌نامد، که تعریف و تأسیس آن در شرایطی ناپایدار و بحرانی توسط آندره بازن ارائه شده بود. هرچند که بیشتر نقدهایی که اخیراً در مورد این فیلم صورت گرفته‌اند، آن را کمتر نئو رئالیستی دانسته‌اند و جنبه‌های ملودراماتیک آن را ارجح دانسته‌اند. بحث‌های برخی منتقدان نیز، در مورد ازدواجی که قرار بود در این فیلم میان پینای کاتولیک و فرانچسکوی کمونیست صورت پذیرد، بدین نکته اشاره دارد که چنین ازدواجی در واقع اذعان بر کارهای مشترک کمونیست‌ها و کاتولیک‌ها ست که در واقعیت تاریخ در نهضت مقاومت با یکدیگر همکاری داشتند. بوسلی کراوتر، منتقد سینمایی نیویورک تایمز، ارزیابی مثبتی از فیلم ارائه کرد و در مورد آن نوشت: «هنوز هم تأثیرگذاری تمامی تصاویر این فیلم، احساسی از تجربه واقعی، به دست می‌دهد که این به همان اندازه که به برجستگی فیلم مربوط است به فیلمنامه و کارگردانی خوب آن نیز مرتبط است. نقش آفرینی آلدو فابریتزی در نقش کشیش برجسته‌است و با دربرداشتن عزت و انسانیت، بیشتر از آنچه که از او خواسته شده، عمل می‌کند. مارچلو پاگلیرو نیز، در نقش رهبر نهضت مقاومت بسیار عالی ظاهر شده‌است، همین‌طور آنا مانیانی برای نقش زنی که کشته می‌شود، فروتنی و صداقت به ارمغان می‌آورد. سایر بازیگران این فیلم نیز به قدر کافی خوب ایفای نقش کرده‌اند تنها استثناء هری فایست، در نقش فرمانده آلمانی است که نخوت و غرورش، او را کمی بیش از حد شریر نشان می‌دهد، اما ممکن است حتی همین ویژگی او هم به آسانی قابل درک باشد. پخش فیلم نمایش افتتاحیهٔ فیلم در ایتالیا در تاریخ ۲۷ سپتامبر سال ۱۹۴۵، در حالتی صورت گرفت که هنوز آسیب‌های حاصل از جنگ در رم ترمیم نشده بود. اکران فیلم در ایالات متحده در تاریخ ۲۵ فوریه سال ۱۹۴۶ و در نیویورک انجام گرفت. نسخه‌ای که در آمریکا به نمایش درآمد، سانسور شده بود و در حدود ۱۵ دقیقه از آن کاهش یافته بود. داستان سفر فیلم از ایتالیا به ایالات متحده آمریکا در شرح حال خودنوشت فدریکو فلینی با عنوان: «آغازهای شیرین» بازگو شده‌است. راد گایگر، که یک سرباز معمولی ارتش ایالات متحده مستقر در رم بود، در زمانی که روسلینی و فلینی مشغول کار کردن بر روی فیلم بودند، با آن دو ملاقات نمود. بر مبنای نوشتهٔ فلینی، گایگر یک سرباز نیمه مست بود، که هم به معنای واقعی کلمه و هم به صورت مجازی، موجب لغزش و انحراف مجموعهٔ فیلم شهر بی دفاع گردید. او خود را به دروغ، به عنوان یک تهیه‌کنندهٔ آمریکایی جا زد، در حالیکه او در حقیقت هیچ‌کس نبود و حتی به اندازهٔ یک سکه هم پول نداشت. با این حال، گایگر کار را تمام کرد و یک حلقه از فیلم رم شهر بی دفاع را، داخل کیف پادگانی (کوله پشتی) خود، همراه خویش به ایالات متحده آورد و حتی موفق به عرضهٔ این فیلم در سینماهای آمریکا شد. شرحی که فلینی از دخالت گایگر در فیلم ارائه کرد، موضوع یک دعوی قضایی با عنوان افتراء گردید که گایگر آن را علیه فلینی مطرح نمود. فیلم در چندین کشور ممنوع شد. به عنوان مثال، آلمان غربی نمایش این فیلم را در فاصله سال‌های ۱۹۵۱ تا ۱۹۶۰ ممنوع کرد. در آرژانتین نیز، در سال ۱۹۴۷، فیلم بدون هیچگونه توضیحی و بنا به درخواست یک دولت ناشناس کنار گذاشته شد.", "version_id": "2185163607503523418"},
{"wikidata_id": "Q5242081", "text": "داوود آزاد زندگی‌نامه و فعالیت هنری داوود آزاد در سن بیست سالگی شروع به یادگیری موسیقی کرد. او استادی در این زمینه نداشته و با تحقیق در آثار هنرمندانی چون غلامحسین بیگجه‌خانی و سعید هرمزی توانست کمبود استاد را جبران کند. او علاوه بر نوازندگی، به خوانندگی آثار خویش نیز می‌پردازد. وی از علاقه‌مندان موسیقی تلفیقی می‌باشد و در این زمینه آثاری ارائه داده است. کنسرت‌ها داود آزاد بیش از سیصد کنسرت در ایران، هند، اروپا، آمریکای شمالی، آمریکای جنوبی و استرالیا اجرا کرده‌است. از این جمله می‌توان به اجراهایی در دانشگاه‌های کمبریج، آکسفورد، لندن و مونیخ اشاره کرد", "version_id": "2597287059023358608"},
{"wikidata_id": "Q31202699", "text": "فرامرز آصف زندگی‌نامه وی متولد آبادان است. اصالتاً از خاندان آصف نخعی و اهل دزفول از استان خوزستان است. پدرش از ملاک های آن دوران دزفول است و هنوز در قسمتی از خانه چند هزارمتری که بیشترش بفروش رفته, برادرش عزت خان در آنجا ساکن است. آصف خان در دزفول معروف میباشد. او به دنبال کسب مدال برنز در رشته پرش سه گام در بازی‌های آسیایی سال ۱۹۷۴ در تهران و رکورددار پرش سه گام ایران، دانشگاه جنوب کالیفرنیا به فرامرز آصف بورس تحصیلی ورزشی اعطا نمود و بدین طریق وی راهی آمریکا شده و برای مدت چهار سال به تیم دو و میدانی این دانشگاه پیوست. در سال ۱۹۸۰ فرامرز با مدرک مهندسی در رشته معماری از دانشگاه کالیفرنیای جنوبی فارغ‌التحصیل شد. موسیقی فرامرز آصف در عین حال که از فرهنگ، هویت و میراث ایرانی الهام و تأثیر گرفته، دارای چاشنی‌های موسیقی آمریکای جنوبی و اروپایی نیز می‌باشد. آلبوم‌های افرا ۱ و ۲، سیمین بر، جنگ و صلح، ترمه و یاس و قشنگ روزگار تاکنون از این خواننده انتشار یافته‌ است. به نوشته سایت معروف بانک اطلاعات اینترنتی فیلم‌ها فرامرز آصف در تاریخ ۲۵ ژوئیه سال ۲۰۰۳ میلادی با یلدا آصف ازدواج نموده‌است. وی در حال حاضر در ایالت کالیفرنیای آمریکا مقیم است. بهرام افشارزاده دربارهٔ او می‌گوید: «فرامرز آصف پسر تحصیل کرده‌ای بود که مدارج تحصیلی را تا بالاترین سطح گذرانده بود. ورزشکار خیلی خوبی هم بود. البته همان موقع هم ته صدایی داشت و کارهای هنری را هم دوست داشت. گاهی هم برای ما می‌خواند. البته وقتی این‌ها می‌روند خارج، جذب فضای آن فضاها می‌شوند. به هر حال یک اتفاقاتی هم در آن سال‌ها افتاد. یکسری برخوردهای تند شد. این‌ها ورزشکار بودند و رفتند و بعد وارد فضاهای دیگری شدند. شاید اگر ما با رأفت اسلامی بیشتری در رأس ورزش کشورمان با قهرمان‌هایی از این دست برخورد می‌کردیم، می‌شد خیلی‌ها مثل آصف را هم برگرداند همین‌جا و کاری کرد که مواضع شان عوض شود.»", "version_id": "13584312265643030420"},
{"wikidata_id": "Q5703152", "text": "گواهی‌نامه ازدواج گواهی‌نامه ازدواج طرحی است که محمود احمدی‌نژاد آن را در آذر ماه ۱۳۸۷ مطرح کرد. در این طرح سامانه الکترونیک ازدواج به نام «ساج» در نظر گرفته شده که افراد با گذارندن دوره‌ای آموزشی گواهی‌نامه ازدواج دریافت می‌کنند این دوره حدود سه ماه است. رئیس سازمان جوانان استان تهران در سال ۱۳۸۸ اعلام کرد که: به دنبال این هستیم که تا ۲ سال آینده اگر پسری به خواستگاری دختری رفت، دخترخانم «به شرطی» جواب بدهد که خواستگار این دوره‌ها را گذرانده باشد.", "version_id": "4054282364266822006"},
{"wikidata_id": "Q60212675", "text": "رادرفوردیم-۲۶۷ سنتز و کشف رادرفوردیم-۲۶۷ برای اولین بار در زنجیرهٔ فروپاشی دارمشتادیم-۲۷۹ در سال ۲۰۰۴ مشاهده شد: رادرفوردیم-۲۶۷ تولیدشده در آزمایش، تحت شکافت خود به خود با نیمه‌عمری حدود ۱٫۳ ساعت تجزیه شد که این ایزوتوپ را به پایدارترین ایزوتوپ رادرفوردیم تبدیل کرد. ایزوتوپ دارمشتادیمی که مورد بررسی واقع شد، بعد از تقریباً ۰٫۱۸ ثانیه به هاسیم-۲۷۵ تجزیه شد. این ایزوتوپ هاسیم، از ناپایدارترین ایزوتوپ‌های این عنصر بوده که طی زمانی کمتر از ۳۰۰ میلی ثانیه به سیبورگیم تجزیه شد. ایزوتوپ سیبورگیم هم بعد از دو دقیقه، با واپاشی آلفا تجزیه شد؛ که درنهایت محصول این واپاشی هسته‌ای، رادرفوردیم-۲۶۷ بود. کاربردها در بین تمامی ایزوتوپ‌های رادرفوردیم، شاید به علت نیمه عمر بالای خود نسبت به دیگر ایزوتوپ‌های رادرفوردیم، پرکاربردترین ایزوتوپ آن باشد؛ برخی از کاربردهای پیش‌بینی شدهٔ آن، استفاده در پزشکی هسته‌ای، استفاده به عنوان هدف بمباران نوترونی، استفاده از آن در تحقیقات هسته‌ای و… هستند؛ با وجود نیمه‌عمر آن که در مقایسه با دیگر ایزوتوپ‌های رادرفوردیم زیاد است، نمی‌توان کاربردهای تجاری خیلی زیادی برای آن متصور شد؛ ولی از دیگر کاربردهایی که برای ایزوتوپ پیش‌بینی شده می‌توان به استفاده در نیروگاه‌های هسته‌ای و سیکلوترون‌ها به‌عنوان هدف برای بمباران نوترونی برای کشف عناصر جدید استفاده کرد؛ یا حتیٰ در جنگ‌افزارهای هسته‌ای به‌عنوان ماده منفجره استفاده شود. پایداری به‌طور کلی ایزوتوپ‌های سنگین‌تر رادرفوردیم، پایدارتر از ایزوتوپ‌های سبک آن هستند، و رادرفوردیم-۲۶۷ هم از سنگین‌ترین ایزوتوپ‌های رادرفوردیم است. نیمه‌عمر آن با اختلاف بسیار زیاد از رادرفوردیم-۲۶۳ —که پایدارترین ایزوتوپ بعد از آن است و نیمه‌عمری تقریباً برابر با ۱۱ دقیقه دارد— اختلافی تقریباً برابر با ۱ ساعت دارد، که این ایزوتوپ را از دیگر ایزوتوپ‌ها برای تحقیقات متمایز می‌سازد. اکثر ایزوتوپ‌های رادرفوردیم، به علت نزدیکی به جزیرهٔ پایداری از ایزوتوپ‌های عناصر دیگر همچون لارنسیم و نوبلیم پایدارتر هستند؛ و در این میان، ایزوتوپ‌هایی همچون رادرفوردیم-۲۶۷، به علت نزدیکی بیشتر به جزیرهٔ پایداری از نیمه‌عمری نسبتاً بالاتر در مقایسه با دیگر ایزوتوپ‌های رادرفوردیم برخوردار است.", "version_id": "5256607782618920228"},
{"wikidata_id": "Q721368", "text": "مالیات سرانه مالیات سرانه (به انگلیسی: poll tax) مالیاتی به مقدار معین و ثابت است که بر همگان (غنی و فقیر) به صورت مساوی وضع می‌شود. مالیات سرانه امروزه واپس‌گرا تلقی می‌شود، نامحبوب است و معمولاً موجب شورش می‌شود. این نوع مالیات از دوران باستان تا قرن نوزدهم در سراسر جهان توسط دولت‌های مختلف اخذ می‌شده است. مثلاً مالیات سرانه رأی‌دهی در آمریکا برای محروم کردن فقرا و اقلیت‌ها از رأی‌دادن اخذ می‌شد. زکات فطره در اسلام نوعی مالیات سرانه است که برای همگان به میزان ۲ یا ۳ کیلوگرم گندم یا جو تعیین می‌شود.", "version_id": "9846154209894647387"},
{"wikidata_id": "Q4454730", "text": "تفسیر بیضاوی کتاب انوار التنزیل و اسرار التاویل معروف به تفسیر بیضاوی در قرن هفتم هجری و به زبان عربی است. تالیف ناصرالدین عبدالله بیضاوی، حکیم، متکلم، مفسر، محدث و مورخ ایرانی و قاضی و فقیه شافعی با گرایش اشعری مسلک می‌باشد. این تفسیر، تطبیق آیات قرآن با قواعد نحویه است، موارد مربوط به اعراب و معانی و بیان و حکمت و کلام را از «کشاف زمخشری و تفسیر کبیر فخر رازی» در این تفسیر آورده‌است. این تفسیر که به اتفاق آراء اهل نظر در میان تفاسیر کم‌حجم قرآن کریم از محققانه‌ترین تفسیرهاست و سالیان دراز یکی از کتاب‌های درسی مجامع دینی بوده‌است. گزیده‌گویی، اجتناب از بحثهای استطرادی و دقت فراوان در تبیین مباحث، از ویژگی‌های این تفسیر است. در طبقه‌بندی تفاسیر اهل سنت، تفسیر بیضاوی از جمله تفاسیر به رأی ممدوح به‌شمار می‌آید. این کتاب در حقیقت، در برابر کشاف زمخشری به نگارش درآمده، و گرایش به فکر اشعری از نکات بارز این تفسیر است. مطالب تفسیر بیشتر برگرفته از کشاف زمخشری و تفسیر کبیر فخرالدین رازی است.", "version_id": "16600235867382501306"},
{"wikidata_id": "Q455925", "text": "ابن تومرت مسافرت‌های ابن تومرت در باب زندگانی وی، و رشد و نمو او اطلاعاتی موجود نیست، مگر اینکه وی علاقه‌مند علوم دینی و تلاوت قرآن بود. ابن تومرت در سال ۵۰۰ قمری/۱۱۰۷ میلادی با وجود فقر خانوادگی، سوس را ترک کرد و نخستین هدف وی؛ اندلس بود. وی دریا را به قصد اندلس پیمود و به قرطبه رسید. این شهر در آن زمان یکی از مراکز علمی مهم به‌شمار می‌رفت. او مدتی در نزد قاضی ابن حمدین درس خواند و از اندیشه‌های ابن حزم اندلسی متأثر گردید. سپس در المریه، جنوب شرقی اسپانیا، به کشتی نشست و به جانب شرق رهسپار شد. بر سر راهش به شهر هدیه تونس وارد شد و از ابوعبدالله محمد بن علی مازری، فقیه و محدث مشهور مالکی علوم دینی را فراگرفت. سپس به اسکندریه رفت و در خدمت فقیه ابوبکر محمد بن ولید طرطوشی معروف به ابن رندقه، فقیه پرهیزگار مالکی به علم‌آموزی پرداخت و از اسکندریه به قصد حج به مکه رفت و مدتی کوتاه در این شهر اقامت کرد و از علم شریعت، حدیث نبوی و اصول فقه توشه سرشاری برگرفت؛ ولی چون در این شهر به امر به معروف و نهی از منکر پرداخت، مردم پس از آزار و اذیت وی، او را از شهر بیرون انداختند. او به بغداد نیز رفت و آن‌جا به دیدار جمعی از علما از جمله کیا ابوالحسن هراسی، فقیه مشهور شافعی و یکی از مدرسان نظامیه بغداد و ابوبکر محمد بن احمد الشاشی، فقیه شافعی و مبارک بن عبدالجبار رفت. با این حال مورخان گزارشی از دیدار ابن تومرت با محمد غزالی نقل کرده‌اند که اغلب دربارهٔ این ملاقات تردیدهایی وجود دارد. بازگشت به مراکش شهر مراکش در آن زمان مرکز امارت علی بن یوسف بن تاشفین بود. ابن تومرت بعد از ورود به شهر، روز جمعه به مسجد جامع شهر رفت. علی بن یوسف را در آن‌جا دید که نشسته و وزرا در حضورش ایستاده‌اند. وی رو در روی امیر ایستاد و گفت: «خلافت از آنِ خداست و نه از آن تو؛ جایی که نشسته‌ای مقام عدل است؛ آن را به اهلش واگذار و برو». آنگاه بیرون رفت و چون مسجد از جمعیت خالی شد، دوباره بازگشت و با فقیهان به مباحثه نشست و آنان را به نیروی منطق و قدرت بیان مجاب کرد. سپس به مسجد عرفه نقل مکان کرد و چند روزی در آن‌جا ماند. او در مراکش بیش از جاهای دیگری که بر سر راه خود از آن گذشته بود، گناه و معصیت دید؛ لذا بر امر به معروف و نهی از منکر افزود و هر روز تعداد پیروانش بیشتر می‌شد و مردم به او حسن نیت بیشتری پیدا می‌کردند. روزی خواهر امیر و جلودار او را همراه با دخترانی زیبا دید که با عشوه حرکت می‌کرد. ابن تومرت که زنان را در چنین وضعیتی دید، فرمان داد که صورت‌های خود را بپوشانند. آنگاه خود و اصحاب، به عقب راندن سواران پرداختند. در این اثنا خواهر امیر از اسب خود افتاد و در نتیجه شورش بزرگی درگرفت. وقتی گزارش این اتفاق را به علی بن یوسف رساندند، او یکی از معتمدین خود به نام مالک بن وهیب را مأمور مناظره با ابن تومرت کرد. پس مناظره بین فقیهان دربار با ابن تومرت آغاز شد و او توانست آن‌ها را مغلوب سازد و بعد از آن رو به امیر مرابطی کرد و شخص علی بن یوسف را مورد انتقاد قرار داد و در ادامه اعتراضاتش به امیر، که در بدو ورود ابن تومرت او را تحقیر کرده بود، گفت: برتوست که سنت را احیا و بدعت‌های شایع در قلمروت را نابود کنی. علی بن یوسف پس از انتقادات ابن تومرت سر به زیر انداخت و در سکوت فرورفت. در این هنگام مالک بن وهیب که جسارتی زیاد داشت و مردی بهره‌مند از فلسفه، هیئت و علوم دیگر بود، گفت: قصد این مرد سوسی امر به معروف و نهی از منکر نیست، بلکه خیال شورش را ضد ما در سر می‌پرورد، مصلحت آن است که تا رشته در دست امیر است، به کشتن یا زندانی کردن او فرمان دهد و الا جبران پی‌آمدهای فتنه او ممکن نخواهد شد. امیر که قتل ابن تومرت را صلاح حکومت خود نمی‌دید، فرمان داد او را زندانی کنند؛ اما یکی از بزرگان مرابطی، به نام یینتان بن عمر، امیر را از به بند کشیدن «خداشناس‌ترین مرد روی زمین»، منع کرد. این‌چنین علی بن یوسف فرمان اخراج ابن تومرت از مراکش را صادر کرد و ابن تومرت آن‌جا را ترک کرد و در گورستانی در بیرون شهر خیمه زد. مخالفت با دولت مرابطون ابن تومرت به موازات امر و نهی‌های معمول خود و تعلیم دین، مردم را به جهاد علیه مرابطون، که به اعتقاد او کافر بودند، تحریک می‌کرد. امیر گروهی را به دستگیری وی مأمور کرد. بعضی از شاگردان ابن تومرت او را از قصد نزدیکان امیر آگاه کردند و او در ۵۱۴ قمری/۱۱۲۰ میلادی شتابان و مخفیانه آن‌جا را ترک کرد و راه تینمل را در پیش گرفت. ابن تومرت در راه رفتن به تینمل، ابتدا وارد شهر اغمات شد. در این‌جا بود که با مخالفت و حسد یکی از علمای شهر، به نام عبدالحق با ابراهیم، روبه‌رو شد. وی برای اقناع عبدالحق، توانست در مباحثه‌ای او را مغلوب علم خود کند. عبدالحق پس از شکست خوردن از ابن تومرت، به وی توصیه کرد که اغمات جای امنی برای آنان نیست و مصلحت در آن است که به نقطه‌ای نزدیک اغمات به نام تینمل، که محلی کوهستانی و صعب العبور است، برود. همین‌که ابن تومرت کلمه تینمل را از عبدالحق شنید، به یادش آمد که این نام برای او آشنا است و قبلاً آن را در یک کتاب جفر دیده‌است؛ بنابراین، به قصد این محل، راه جبال سوس را که در واقع خانه و قبیله او، هرغه، در آن‌جا بود، در پیش گرفت. وی در ادامه راه خود، ابتدا به مسفیوه سپس به هنتاته رسید و با توجه به شهرتش، قبایل کوه‌نشین، گروه گروه به خدمتش رسیدند و مطیع اوامر وی شدند. ابن تومرت که توان و قدرت نظامی آن‌ها را می‌دید، طرح شورش ضد مرابطون را با آن‌ها در میان گذاشت. کسانی که بی‌درنگ به او ملحق می‌شدند، جز نزدیکانش به‌شمارشان می‌آورد. بدین ترتیب، روز به روز بر شمار حامیان وی افزوده می‌شد. او مخصوصاً از حمایت‌های اسماعیل ایکیک رئیس قبیله هزرجه برخوردار گردید. قبیله هنتاته که یکی از نیرومندترین قبایل بود، به وی گروید و رسولانی از جانب تینمل از سر اطاعت پیش او آمدند و به آن‌جا دعوتش کردند. وقتی به تینمل رسید، چون شهرها را میان دو کوه دید، به طوری که در نقطه‌ای مرتفع واقع شده و دستیابی بدان بسیار دشوار بود؛ لذا، آن را مقری استوار و مطمئن برای خود و یارانش یافت. وی توانست به کمک پیروان و مریدان خود، امیر مرابطی تینمل را شکست دهد و خود کنترل شهر را به دست بگیرد. نخست چند سالی را در کوه‌های درن، در نزدیکی تینمل، سپری کرد و سرانجام در این شهر مستقر گردید و نقشه‌های خود برای براندازی مرابطون را جدی‌تر و شتابزده‌تر پی‌گرفت. اگرچه تا این زمان گروه‌های زیادی را با خود همراه کرده بود، ولی این تعداد برای اجرای نقشه او، با توجه به محدودیت زمانی و احتمال مرگ ناگهانی، کافی نبود. این چنین بود که به فکر بعضی اعمال خشن و مکرآمیز افتاد. چون می‌ترسید که مبادا اهل تینمل او را به امیر مرابطون تسلیم کنند، بنابراین تصمیم گرفت که آنان را مشغول شورش علیه امیر وقت کند، تا خود را از گزند احتمالی حفظ کند. در زمان استقرار خود در تینمل، میان اقوام کوه‌نشین به قومی برخورد که بچه‌هایشان پوستی سرخ و چشمانی آبی داشتند، در حالی که پدرانشان تیره و سیاه چشم بودند. علت را که از مردمان شهر پرسید. ابتدا با پاسخی روبه‌رو نشد، اما چون اصرار ورزید، گفتند که: ما رعایای سلطان این سرزمینیم. همه ساله مملوکان او برای گرفتن خراج از کوه بالا می‌آیند، ما را از خانه‌هایمان بیرون می‌کنند و با زنان ما خلوت می‌کنند. این است که فرزندان ما بر این صفت به دنیا می‌آیند و ما را یارای رفع این فضیحت نیست. ابن تومرت که دنبال چنین فرصتی بود، گفت: به خدا سوگند، که مرگ از چنین حیاتی بهتر است. چگونه به چنین بدنامی رضا داده‌اید، حال آنکه در شمشیر زنی و جنگاوری از همه برترید! وقتی از وی طلب کمک کردند، ابتدا از آنان پیمان یاری گرفت تا آنان را از این رسوایی رهایی بخشد؛ سپس توطئه‌ای را به آنان پیشنهاد کرد، که با اجرای آن کوهستان‌نشین‌ها توانستند عاملین سلطان را به قتل برسانند. تنها یکی از آنان که جان سالم به در برد، خبر این اتفاق را به گوش سلطان مراکش رساند. سلطان مرابطون که از نکشتن ابن تومرت پشیمان بود، لشکری را به سمت پناهگاه ابن تومرت روانه کرد. ابن تومرت نیز در واکنش به لشکرکشی مرابطون، به قبایل اهل کوهستان دستور داد تا راه‌های دستیابی به تینمل و پناهگاه‌های آن را مسدود کنند. بعضی از قبایل مجاور نیز به یاری ابن تومرت آمدند. وقتی لشکر علی بن یوسف بن تاشقین نزدیک شد، کوه‌نشینان از اطراف بر آن‌ها سنگ ریختند. سنگ باران از نیم‌روز تا شب هنگام ادامه یافت و وقتی شب فرا رسید، سپاه سلطان عقب نشستند تا خسارت کمتری بر آن‌ها وارد شود. پس از آن در اقدامی افراد و مردمان مشکوک به خیانت را که نزدیک به ۱۵ هزار نفر بودند، طبق گفته عنان نویسنده کتاب تاریخ دولت اسلامی در اندلس، طی نماز عشاء به قتل رساند (طرح تمییز). وی سپس خانه‌ها و زمین‌های مردم را میان پیروان خود تقسیم کرد و مسجدی بنا کرد و دیواری به گرد شهر کشید و قلعه‌ای بر بلندی‌های کوه بنا کرد. در واقع، شهر را از افراد نامطمئن تهی کرد و به نزدیکان اختصاص داد. از قراین برمی‌آید که این واقعه مربوط به بعد از زمانی است که ابن تومرت خود را امام معصوم اعلان کرد، زیرا وقتی یکی از یاران نزدیکش از او پرسید که چرا خلقی را که به ما اکرام کرده و پناه داده‌اند، می‌کشیم؟ رو به اصحاب کرد و گفت: این سؤال به معنای تردید در عصمت امام است، او را بکشید و یاران بی‌درنگ چنین کردند. بیعت گرفتن از اصحاب و دعوی مهدویت در سال ۵۱۵ قمری، ابن تومرت در تینمل زیر درختی که او و بعضی دیگر از مورخان از آن به نام شجرة الخروب یاد کرده‌اند، از همراهان و نزدیکان خود بیعت گرفت. نخستین بیعت‌کننده عبدالمومن بن علی بود. به دنبال او نه نفر دیگر از یاران نزدیک با وی بیعت کردند. ابن تومرت این ده نفر را که کتب تاریخی در اسامی آنان اندکی اختلاف دارند، عشرة نامید. به دنبال ده نفر خواص، دیگران، از قبایل مختلف، یکی پس از دیگری با او بیعت کردند. روز پس از بیعت ابن تومرت با اصحاب عشره در حالی که شمشیرها را به کمر خود بسته بودند، به مسجد رفتند. او در آن‌جا بر منبر نشست و پس از حمد خدا و درود به محمد که بشارت دهنده ظهور امام مهدی است، به ذکر صفات و علامات مهدی موعود پرداخت و گفت وقتی زمین را جور و فساد فرا می‌گیرد، او ظهور و جهان را از قسط و عدل پر خواهد کرد و پروردگار او را برای نسخ باطل و رفع جور برخواهد انگیخت. مکان او مغرب اقصی و زمان او آخرالزمان خواهد بود. پس از آن‌که به ذکر علائم ظهور پرداخت، اعلان کرد که: «من محمد بن عبدالله همان مهدی معصوم منتظرم». آنگاه نسب خود را به محمد و علی بن ابی طالب رساند و دست خود را به سوی جمعیت دراز کرد، تا با او به عنوان مهدی موعود بیعت کنند و گفت: «بر چیزی با شما مبایعت می‌کنم، که اصحاب رسول خدا بر آن با وی بیعت کردند». پس مردم یک به یک با او بیعت کردند. روایت دیگر در نحوه بیعت مردم این است که وقتی ابن تومرت فضایل و نشانه‌های مهدی منتظر را برشمرد، عشره که عبدالمومن در رأس آنان بود، برابر وی برخاستند و گفتند «این نشانه‌ها که گفتی در کسی جز در تو نمی‌بینیم. تو همان مهدی هستی». سپس با او دست بیعت دادند و بدین ترتیب ابن تومرت شأن و منزلت روحانی و هاله قداستی را که از پی آن بود، در نظر پیروان خود پیدا کرد. بدین ترتیب پایه‌های نهضت موحدون ریخته شد، که بعدها اساس تشکیل دولت موحدون شد. قبایل حامی ابن تومرت قبایل هسکوره، دکاله، حاحه، رجراجه، جزوله، لمطه، جنفیسه، هنتانه، هرغه، که ابن تومرت به آن منسوب است، اهل تینمل بودند و سه گروه دیگر از مصامده به نام‌های هزمیر، هیلانه و هرزجه، در اطراف مراکش قرار داشتند، که به مجموعهٔ آن‌ها قبایل گفته می‌شود. جغرافیای استقرار قبایل مصمود شامل منطقهٔ وسیعی بود که آغاز آن در مشرق، رود اعظم یا ام‌ربیع بود و در غرب به اقیانوس اطلس و جنوب به صحرا ختم می‌شد. نقش قبایل مصامده در دوران اسلامی به آغاز فتوحات آفریقایی مسلمانان در مغرب اقصی و گرایش غواطه به اسلام بازمی‌گردد. در قرن پنجم هجری و در آستانهٔ تشکیل دولت مرابطون، قبایل مصامده همچنان به عنوان یک عنصر مهم مورد توجه بودند. عبداللَه یاسین (درگذشته ۴۵۲ هجری)، رهبر فقهی نهضت مرابطون، به منظور جلب رضایت این قبایل مبالغ هنگفتی از زکات جمع‌آوری شده را برای علمای دینی و قضات مصامده ارسال کرد. یوسف بن تاشفین به فرزند و جانشین خود، علی بن یوسف، وصیت کرد که مبادا به اقدامی دست زند، که به تحریک مصامدهٔ جبل دَرَن علیه او منجر شود. ابن تومرت با آگاهی از ظرفیت‌های بالقوهٔ قبایل مصامده، نهضت خود را با تکیه بر این قبایل آغاز کرد. پیروی بربرهای منطقهٔ سوس اقصی از نهضت ابن تومرت در درجهٔ اول به دلیل نسب قبیله‌ای یا به تعبیری، عصبیت هرغه‌ای و مصمودی او بود. دعوت دینی ابن تومرت در اصل نیرویی بود که بر عصبیت قبیله‌ای مصامده افزود و به اعتلای سیاسی این قبایل بر سایر قبایل منجر گردید؛ در آن زمان، قبایل زناته هم از لحاظ تعداد و هم بدویت به عنوان بستری مهم برای عصبیت قبیله‌ای، بر مصمودی‌ها برتری داشتند. اما به این دلیل که مصامده بر دعوت دینی تکیه زدند، دین در تقویت عصبیت قبیله‌ای آن‌ها کمک فراوانی نمود و موجب برتری آن‌ها بر زناته گردید؛ به گونه‌ای که آن‌ها زناته را مطیع خود کردند. تشکیل دولت موحدی و جنگ با مرابطون ابن تومرت پس از این‌که بنیان کار خود را مستحکم و تعداد نیروهای خود را فراوان دید، درصدد نبرد با مرابطون برآمد. پس به ترتیب و جمع‌آوری لشکریان بیشتری پرداخت و برای هر ده نفر یک نقیب معین کرد، تا نظمی در بین لشکریان به وجود بیاید. علی بن یوسف در سال ۵۱۵ هجری و هم‌زمان با اعلان مهدویت ابن تومرت، درگیر شورشی در اندلس شد. وی مجبور به لشکرکشی به آن‌جا گشت و در نبرد با شورشیان به موفقیت رسید؛ ولی نبرد را ادامه نداد، چون دل‌مشغول تحرکات ابن تومرت در بلاد سوس بود. پس به مراکش آمد تا خود را آماده نبرد با ابن تومرت کند. وی در اولین اقدام، والی بلاد سوس، ابوبکر محمد لمتونی را عازم نبرد با ابن تومرت در کوه‌های مصامده کرد؛ اما با توجه به دشواری راه، لشکریان ابوبکر راه باریک منتهی به قرارگاه ابن تومرت را محاصره کردند. ابن تومرت بعد از آن لشکری به رهبری محمد بشیر را عازم نبرد با ابوبکر محمد کرد. موحدون در شعبان ۵۱۶ از کوه پایین آمدند و توانستند اولین شکست را بر مرابطون تحمیل کنند و آن‌ها را تا نزدیک شهر مراکش عقب راندند. این پیروزی سبب شد تا کار ابن تومرت بالا بگیرد و نام او بر سر زبان‌ها بیفتد و بر تعداد پیروان وی افزوده شود. علی بن یوسف بار دیگر لشکری مهیا ساخت با این تفاوت که از لشکر قبلی مجهزتر و عظیم‌تر بود و رهبری آن را به ابوابراهیم اسحاق سپرد. موحدون نیز به افراد خود افزودند و با سلاح و اسب‌هایی که در نبرد قبلی به غنیمت گرفته بودند، خود را مجهز کردند. چون دو سپاه به مصاف هم رسیدند، ناگاه وحشت سپاه مرابطون را فراگرفت و آن‌ها بدون هیچ دستاوردی مجبور به عقب‌نشینی شدند، با این حال تعداد زیادی از آن‌ها کشته شدند و موحدون بر لشکرگاه آن‌ها مسلط شدند. علی لشکری دیگر به فرماندهی سیر بن مزدلی لمتونی را بسیج کرد. این لشکر نیز مانند دو لشکر قبلی نتیجه‌ای برای مرابطون نداشت. امیر سیر منهزم گردید و بسیاری از سپاهیان وی کشته شدند. علی بن یوسف بعد از شکست‌های پی‌درپی متوجه وخامت اوضاع و تهدید روزافزون ابن تومرت شد. در این بین ابن تومرت طی نامه‌ای از علی بن یوسف خواست تا مطیع او و موحدون شود و در غیر این صورت، آن‌ها را نابود می‌کند. در مرحله بعدی از نبردهایی که میان موحدون و مرابطون در سال ۵۱۶ یا ۵۱۷ هجری اتفاق افتاده، نزدیک به ۹ جنگ شکل گرفته‌است. یکی از آن‌ها نبرد وی با قبیله هسکوره و دیگری نبرد وی با مرابطون در شهر تادرات بود، که وی در هر دو نبرد شکست خورد و حتی زخمی شد با این حال در مابقی پیروز و موفق بود. پس از آن، ابن تومرت اقدام به سرکوب قبایل و گروه‌هایی کرد که سر به شورش گذاشته بودند. وی توانست تک تک این قبایل را شکست دهد و وادار به قبول اطاعت خود کند. سپس، دوباره آن‌ها را عازم نبرد با مرابطون در تادرات کرد (۵۱۸ هجری) و توانست پس از غارت و کشتار زیاد شهر را فتح کند و تسلط خود را بر سراسر منطقه سوس پس از ۲ سال بگستراند. وی در سال ۵۱۸ هجری از کوه‌های مصامده خارج شد و به تینمل رفت و در آن‌جا برای خود مسجد و دژی بنا نمود و زمین‌ها و خانه‌های آن‌جا را بین یاران خود تقسیم نمود و دور شهر دیوار و حصاری ساخت. بدین ترتیب، تینمل به عنوان اولین پایتخت رسمی موحدون انتخاب شد. وی پس از انتخاب تینمل به عنوان پایتخت خود، آماده نبرد دیگری با مرابطون شد. وی برای مطمئن بودن از افراد خود، سعی بر کشتن خائنین و دشمنان خود کرد و پس از آن لشکری از مریدان و پیروان خود ترتیب داد. در سال ۵۲۰ هجری، علی بن یوسف لشکری را برای فتح تینمل فرستاد، ولی این لشکر به سختی از موحدون شکست خورده و پا به فرار گذاشت. بعد از این نبرد بود، که ابن تومرت درصدد انجام نبردی گسترده علیه مرابطون برآمد؛ بنابراین، لشکری به فرماندهی محمد بشیر در غرب اغمات موضع گرفتند و آماده جنگ شدند و علی بن یوسف نیز برای مقابله لشکری به فرماندهی برادرش، ابوطاهر تمیم روانه نبرد با بشیر کرد. این نبرد در نزدیکی کوه کیک رخ داد و سرانجام مرابطون شکست خوردند و مجبور به فرار شدند. لشکر بشیر به تعقیب فراریان پرداخت، اما در کنار کوه وریکه در جنوب اغمات بع لشکری به فرماندهی یطی لمتونی رسید. در برخورد با این لشکر، باز این موحدون بودند که پیروز شدند. بشیر توانست با کمک لشکریان خود تا نزدیکی دیوارهای مراکش پیش رود، اما دوباره به کوهای محل استقرار خود برگشت. در این حین، علی بن یوسف دستور داد تمامی راه‌های منتهی به دشت را ببندند تا حمله ناگهانی به مواضع آن‌ها نشود. سرانجام ابن تومرت پس از ۳ سال، تصمیم بر فتح مراکش و نابودی دولت مرابطون گرفت. وی که در این زمان دارای قدرت فراوانی بود، به قبایل مختلف همانند جزوله، لمطه، هنکیسه، درعه و صنهاجه نامه نوشت و آن‌ها را به قبول طاعت خود دعوت کرد. وی توانست با دعوت خود، لشکری قریب به ۴۰ هزار نفر سازماندهی کند. وی لشکر را به دست فرماندهان خود یعنی محمد بشیر و عبدالمومن بن علی سپرد و چون خود مریض بود، لشکر را همراهی نکرد. پس لشکر آماده حرکت به سمت مراکش شد. لشکر بعد از ۴ نبرد سخت، که همه را با موفقیت پشت سر گذاشته بود، به نزدیکی شهر مراکش رسید. در این بین دو لشکر در نزدیکی دروازه شهر به هم رسیدند. تعداد نفرات لشکر مرابطون نزدیک به ۱۰۰ هزار نفر بود، که تقریباً همگی مجهز بودند و فرماندهی آن‌ها بر عهده زبیر بن علی بن یوسف بود. در این زمان محمد بشیر طی نامه‌ای، علی را به قبول طاعت ابن تومرت دعوت کرد؛ اما با پاسخ منفی علی روبه‌رو شد. پس نبردی سخت درگرفت، که در آخر مرابطون هزیمت شدند و تعدادی از آن‌ها نیز کشته شدند. بشیر بعد از چیرگی بر اطراف شهر، مراکش را محاصره نمود، که این محاصره ۴۰ روز طول کشید؛ با این حال، نبردهایی بین دو طرف رخ می‌داد، مثل درگیری در باب دکاله که با شکست مرابطون همراه بود. علی بن یوسف برای شکستن محاصره به امرای لمتونه نامه نوشت و از آن‌ها طلب یاری کرد. پس لشکری عازم مراکش شد و در نزدیکی شهر نبردی بین دو طرف درگرفت که به نبرد بحیره معروف شد. در این نبرد مرابطون هم از لحاظ تعداد افراد و هم از نظر انرژی و روحیه برتری داشتند. پس در نبردی سخت موحدون بشدت شکست خوردند و قریب به ۴۰ هزار از آن‌ها من‌الجمله محمد بشیر کشته شدند و فقط ۴۰۰ سوار برجا ماندند. پس از آن مابقی نفرات به رهبری عبدالمومن به اغمات فرار کردند، اما باز در هیلانه با مرابطون درگیر شدند، که با شکست دوباره آن‌ها همراه بود. پس از این نبرد بود که مرابطون به مراکش بازگشتند و مابقی افراد موحدون نیز در سال ۵۲۴ هجری به تینمل بازگشتند. بیماری و درگذشت وی پس از دریافت خبر شکست موحدون، بیماری ابن تومرت رو به وخامت گذاشت. چون مرگ را نزدیک دید، روزی پیروان را فراخواند و آنان را مدتی موعظه کرد. آنگاه به خانه‌اش داخل شد و پس از ساعتی بیرون آمد. دستار از سر برگرفت و خطاب به مردم گفت: من عن‌قریب به سفری دور خواهم رفت. مردم با چشمانی اشکبار گفتند: ما نیز با تو خواهیم‌آمد، لیکن او گفت: این سفری نیست که با من بیایید. این سفر برای من تنهاست. این گفت و باز به خانه رفت و دیگر کسی او را ندید. او سرانجام ۴ ماه پس از واقعه بحیره، در ۱۳ رمضان یا ۲۵ رمضان ۵۲۴ قمری در حدود سن ۵۰ یا ۵۱ سالگی درگذشت و رهبری موحدون را به عبدالمومن بن علی سپرد. او در آخرین وصایایش، پس از آن‌که عبدالمومن را به عنوان امیرالمؤمنین ملقب کرد، از اصحاب خواست که تسلیم و فرمانبردار او باشند. چون عبدالمومن از قبیله‌ای دیگر بود، اصحاب از بیم افتراق کلمه و مخالفت احتمالی قبایل مصامده، تا ۳ سال وفات ابن تومرت را پنهان نگه داشتند و مردم می‌پنداشتند که وی هنوز بیمار است؛ اما سرانجام در ۵۲۷ قمری مرگ وی را اعلان کردند. تالیفات اندیشه‌های دینی و تعلیمات ابن تومرت در چند کتاب و رساله به زبان‌های عربی و بربری جمع‌آوری شده‌است. مهم‌ترین آن‌ها اعزّما یطلب و سپس موطأ مهدی است. اولی عنوان خود را از نخستین جمله این کتاب که با این عبارات آغاز می‌شود: اعز مایطلب و افضل ما یکسب… العلم الذی جعله الله سبب الهدایة الی الخیر… گرفته‌است. این کتاب در واقع محتوی تقریرات ابن تومرت در موضوع توحید و مسائل عقیدتی است، که عبدالمومن، نزدیک‌ترین شاگردان و خلیفه او، آن‌ها را از ابن تومرت شنیده و سپس خود املا کرده‌است؛ بنابراین، عنوان اعزّ ما یطلب، عنوانی نیست که ابن تومرت و حتی عبدالمومن برای این اثر برگزیده باشند، بلکه این مجموعه گفتارها بعدها بدین نام شهرت یافته‌است. فصل پایانی این کتاب به نام «جهاد» تألیف ابویعقوب یوسف بن عبدالمومن دومین خلیفه موحدی است، که به آخر مجموعه تعلیمات بنیان‌گذار سلسله موحدون افزوده‌است. کتاب دیگر ابن تومرت موّطأ است که بر اساس طرح الموطأ مالک بن انس به زبان عربی نوشته شده‌است. این کتاب حجیم شامل ابوابی در عبادات، معاملات و حدود است و چیز تازه‌ای افزون بر آنچه در موطّأ مالک آمده، در برندارد و تنها بر قدرت فقاهت و ابعاد علمی ابن تومرت دلالت دارد. ابن تومرت رسائلی هم به زبان بربری تألیف کرده‌است، از جمله رساله توحید و المرشده. مؤلف الحلل الموشیه به دو کتاب در باب قواعد و امامت از ابن تومرت اشاره می‌کند که تا زمان او (نیمه دوم قرن ۸ قمری) هنوز در دست مردم بوده‌است. قبایل مصامدی رساله توحید را که دربرگیرنده موضوعاتی چون شناخت خداوند، علم به حقیقت، قضا و قدر و ایمان به واجبات خداوند و متضمن اعشار، احزاب و سوره‌ها است، را همچون قرآن عزیز می‌داشتند. ابن تومرت با نشر اندیشه‌های دینی به زبان بربری نفوذ خود را بر قومش دو چندان کرد. مواعظ و خطابه‌های فصیح و جذابش به این زبان به سویدای دل‌های بربرها اثر می‌کرد، به گونه‌ای که فرمانی جز فرمان او را نمی‌شنیدند و در سختی‌ها به وی پناه می‌بردند.", "version_id": "9023425216572500425"},
{"wikidata_id": "Q16230543", "text": "زنان در بهار عربی نقش زنان نقش زنان در بهار عرب از شرکت مستقیم در اعتراضات شروع و به رهبری و سازماندهی تظاهر کنندگان اعتلا یافت. زنان در جهان عرب با تبعیض مواجه و نقض حقوق‌شان مواجه هستند و بسیاری از فعالین امیدوارند که بهار عرب منجر به تأمین حقوق زنان شود ولیکن تأثیر این بهار عرب روی این موضوع هنوز در سطح این انتظارات نیست. ۶۰ درصد از جمعیت جهان عرب زیر ۳۰ سال هستند که بیش از ۵۰ درصد آن‌ها را زنان تشکیل می‌دهند. کشورهایی که در آن‌ها بهار عرب بوقوع پیوسته دارای سابقه ضعیفی در زمینه بسیاری از مسائل بین زنان و مردان هستند ولیکن بسیاری از این فاصله‌ها به عنوان مثال در زمینه آموزش و بهداشت و درمان کاهش پیدا کرده‌است. شرکت در سیاست زنان سوری از همان ابتدا در نبرد علیه رژیم بشار اسد فعال بودند. آن‌ها در تظاهرات مسالمت آمیزی که در سال ۲۰۱۱ در شهر درعا واقع در جنوب سوریه براه افتاد شرکت داشتند، برخلاف سایر درگیری‌های مسلحانه مانند جنگ عراق یا درگیری‌های اسرائیل و فلسطین، زنان انقلابی در داخل و خارج سوریه در تلاش‌های انسانی نقش داشتند و برای آوارگان و مجروحین کمک‌های غذایی و دارویی تأمین می‌کردند. آموزش کشورهای بهار عربی بعلاوه یمن شکاف بزرگی میان زن و مرد در امر آموزش و پرورش را تا حدود زیادی بسته‌اند. در این کشورها نسبت ورود زنان به مدارس و سوادآموزی بیشتر از کشورهای در حال توسعه دیگر است.. در تونس، لیبی و سوریه، زنان بیشتر از مردان در دانشگاه‌ها حضور دارند. با وجود این سطح بالا از تحصیلات، مشارکت زنان در نیروی کار به دلیل هنجارهای فرهنگی هنوز کم است، در نتیجه بسیاری از زنان مجبور به پیروی از روش‌های سنتی و ماندن در خانه و سرپرستی فرزندانشان هستند. تمایل زنان در مناطق متمدن و طبقات متوسط رو به بالا این است که به فرصت‌های بیشتری برای خارج شدن از قوانین سنتی دست یابند. نقش اسلام ساکنین کشورهای جهان عرب اکثراً مسلمان هستند و اسلام نقش مهمی در زندگی اجتماعی و سیاسی ایفا می‌کند. در اکثر این کشورها مسائل خانوادگی تحت نظر دادگاه‌های دینی و نه دادگاه‌های مدنی است. کشورهای بسیاری هستند که با توسل به دین، قوانین مربوط به سرپرستی که زن را ناقص‌العقل و متکی به شوهر یا نزدیکان مرد می‌داند را توجیه می‌کنند. تونس قبل از بهار عرب اسلام را به عنوان دین رسمی به‌رسمیت شناخت ولی از دهه‌های پنجاه و شصت قوانین این کشور بیشتر غیر مذهبی و تأییدکننده برخی از حقوق زنان بود. شرکت زنان در اعتراضات زنان با شرکت فعال در اعتراضات در بهار عرب در تعدادی از کشورها کمک مؤثری به گسترش این اعتراضات کردند. این تظاهرات اساساً با مضمون آزادی طلبی و خلاصی از ظلم بود و ربط چندانی به مسائل دینی نداشت. بسیاری از فعالین در زمینه حقوق زنان امیدوارند که انقلابات منجر به افزایش دمکراسی و در نتیجه افزایش حقوق زنان بشود.", "version_id": "17246848001231391687"},
{"wikidata_id": "Q5937948", "text": "پرپاتنگ محدوده پرپاتنگ از شمال کوه لاور، از جنوب درواه و روستای کنارزرد، از مغرب کوه، و از سمت مشرق به روستای کم‌رضوان محدود می‌گردد. جمعیت جمعیت این روستا ۴۵ نفر (۴ خانوار) می‌باشد که از اهل سنت و از شاخه شافعی هستند یعنی از پیروان امام محمد ادریس شافعی هستند. . شغل مردم این روستا دامداری ودام پروری است. دارای یک باب مدرسه، یک باب آب‌انبار (برکه) و یک مسجد می‌باشد. سد کوچکی در شمال روستا وجود دارد که در حدود ۲ تا ۴ ماه آب باران حفظ می‌کند. این روستا در سابق از توابع بخش بستک بوده‌است، اما حالا مدت چند سال است که از بستک جدا شده و به بخش خمیر پیوند داده‌اند. این روستا در فاصله ۶۰ کیلومتری از سمت مشرق دهستان کوخرد واقع شده‌است. گیاهان دارویی در کوه‌های اطراف این روستا گیاهان داروئی متعددی وجود دارد، مردم روستا این گیاهای داروئی را جمع می‌کنند و می‌فروشند و از این راه گذران زندگی می‌کنند.", "version_id": "1236305330027573464"},
{"wikidata_id": "Q17992966", "text": "محمد علوی مقدم زندگی‌نامه دکتر سیدمحمد علوی‌مقدم، از استادان برجستهٔ دانشکده ی ادبیات فارسی دانشگاه مشهد و دارای درجهٔ دکتر ی زبان و ادبیات فارسی از دانشگاه تهران است. وی در ۲۹ آبان سال ۱۳۱۱ شمسی در خانواده سید محمدعلی بن حاج میرزامحمد علوی، در سبزوار دیده به جهان گشود. جدش حاج میرزا محمد، از ثقات و سادات باتقوای سبزوار بود دکتر علوی‌مقدمتحصیلات ابتدایی خویش را در این شهر در نزد معلم فرزانه مرحوم حاج شیخحسن داورزنی، در دبستان ملی دانش و با رتبه شاگرد دومی در سطح شهرستان به پایان برد. از دیگر معلمان وی در آن زمان حاج عباسعلی آقابابایی و حاجغلامحسین صدقی و حسین صدقی بودند. همزمان با تحصیلات علوم جدید، در حوزه علمیه سبزوار به تحصیل علوم اسلامی مشغول شد و علوم عربی و ادبیات و معارف اسلامی را فرا گرفت. دکتر علوی مقدم پس از پایان دوره تحصیلات علوم قدیم و جدید، در سال ۱۳۳۱ به شغل شریف معلمی روی آورد و اولین سال تدریس خود را در روستای نامن، در ۳۵ کیلومتری غرب سبزوار، آغاز کرد و سپس به سبزوار منتقل شد و به تدریس در مدارس این شهر پرداخت. در سال ۱۳۳۶ در رشته زبان و ادبیات فارسی در دانشسرای عالی تربیت معلم تهران قبول شد و در سال ۱۳۳۹ با فارغ‌التحصیل شدن از این دانشسرا، سال‌ها در دبیرستان اسرار به تدریس ادبیات فارسی پرداخت. در سال ۱۳۴۰ش، یکی از پنج نفری بود که در رشته دکتر ی زبان و ادبیات فارسی دانشگاه تهران پذیرفته شد. دکتر علوی‌¬مقدم پس از کسب درجه دکتری در سال ۱۳۴۹ از دانشگاه تهران، به تحقیق و تدریس پرداخت و برای تدریس ادبیات فارسی، به دانشکده ادبیات و علوم انسانی دانشگاه مشهد رفت و بیش از سی و پنج سال است که با سمت دانشیاری و سپس استادی، در آن دانشگاه و همچنین دانشکده علوم انسانی دانشگاه تربیت معلم سبزوار به تدریس و تحقیق و پژوهش اشتغال دارد. در دورهٔ سوم (سال ۱۳۸۲)از ایشان به عنوان چهره ماندگار رشتهٔ زبان و ادبیات فارسی تجلیل به عمل آمد. وی در تاریخ ۵مهر ماه ۱۳۹۷دیده از جهان فروبست. تدریس در دانشگاه‌های خارج دکتر علوی مقدم در سال‌های ۱۳۵۵ش. در دانشگاه‌های مصر و در سال ۱۳۶۶ش. در دانشگاه‌های اسلام‌آباد پاکستان و همچنین از سال ۱۳۷۵ تا ۱۳۷۷ش. به مدت دو سال در دانشگاه‌های سوریه و حلب، زبان و ادبیات فارسی تدریس کرده‌است. استادان و مربیّان از جمله استادان ایشان در آن زمان، حاج شیخ محمدحسن شریعتمداری، آیت‌الله حاج شیخمحمدتقی عندلیبی خواستار که در مسجد جامع سبزوار تدریس داشت، حاج شیخ ولی‌الله اسراری که در مدرسه فصیحیه درس می‌داد، آیت‌الله حاج سیدفخرالدین افقهی که در مسجد پامنار جلسه درس برپا کرده بود، و حاج شیخ قربانعلی شریعتی مزینانی در حوزه و مرحوم حاج میرزا اسدالله فاضلی بود که در مدرسه فخریه تدریس می‌کردند. شرکت در کنگره‌ها محمد علوی مقدم، تاکنون در بیش از ۵۰ کنگره و همایش علمی داخلی و خارجی شرکت جُسته و و بالغ بر ۴۰ سخنرانی در محافل علمی و ادبی ارائه کرده و استاد راهنمای بالغ بر ۶۰ رساله دکتری و کارشناسی ارشد بوده‌است. مدتی نیز سرپرست دوره‌های تحصیلات تکمیلی دانشکده ادبیات و علوم انسانی دانشگاه فردوسی مشهد و نیز عضو شورا و هیئت ممیزه آن دانشگاه بوده‌است. دکتر علوی مقدم عضو هیئت علمی و استاد دانشگاه فردوسی مشهد بود که در مهرماه سال ۱۳۸۲ بازنشسته شد. از ایشان به عنوان چهره ماندگار رشته ادبیات فارسی تجلیل به عمل آمد. او هم‌اکنون با توجه به علاقه‌مندی خویش به زادگاهش، در سبزوار به دانشجویان در مقطع کارشناسی ارشد و دکتری دانشگاه آزاد اسلامی و دانشگاه تربیت معلم درس می‌دهد. نکوداشت در سال ۱۳۸۰ همایش نکوداشتی برای این استاد فرزانه، در دانشگاه تربیت معلم سبزوار برگزار شد و به همین مناسبت، کتابی با عنوان «کیمای سخن» (شامل مجموعه مقالات همایش) در ۵۱۳ صفحه منتشر شد. همچنین استاد به پاس بیش از ۴۵ سال خدمات علمی و فرهنگی و تدریس در مراکز آموزش عالی و ترجمه و تألیف و تصحیح آثار متعدد، در سال ۱۳۸۳ به عنوان یکی از «چهره‌های ماندگار» جمهوری اسلامی انتخاب شد و مورد تقدیر قرار گرفت. دکتر مهیار علوی‌مقدم فرزند این استاد گرانقدر است که هم‌اینک به عنوان استادیار و عضو هیئت علمی گروه زبان و ادبیات فارسی دانشگاه تربیت‌معلم سبزوار به تدریس و تحقیق و تألیف مشغول است.", "version_id": "6558230951642337271"},
{"wikidata_id": "Q25426350", "text": "فساد مالی در دوران جمهوری اسلامی پرونده کرسنت و استات‌اویل بنابر حکم دادگاه Okokrim نروژ، شرکت نفتی استات‌اویل را به مبلغ ۲۰ میلیون کرونکر نروژی (۱٫۶ میلیون پوند؛ ۲٫۹ میلیون دلار) به خاطر رشوه دهی به مقامات ایرانی محکوم کرد. احمد توکلی، از نمایندگان اصول‌گرای مجلس نهم، مهدی هاشمی رفسنجانی را متهم به دریافت رشوه‌ای به میزان پنج میلیون و ۲۰۰ هزار دلار از شرکت نفتی نروژی استات‌اویل کرده‌است. همچنین سه سال بعد از بسته شدن قرارداد کرسنت، محمدرضا رحیمی (رئیس وقت دیوان محاسبات) در کنفرانس خبری، به تاریخ دهم بهمن سال ۸۴، این قرارداد را بزرگترین مصادیق مفاسد اقتصادی دانست. فساد اقتصادی به خاطر پرداخت رشوه و دلالی برای عقد قرارداد. همچنین محمود احمدی‌نژاد، در مناظره تلویزیونی با میرحسین موسوی در جریان انتخابات ریاست جمهوری سال ۸۸، مهدی هاشمی را طرف قرارداد قرارداد استات‌اویل معرفی کرد. مدیرعامل خبرگزاری فارس به قرارداد کرسنت اشاره داشت و گفت: قرارداد کرسنت بزرگ‌تری فساد دوران ایران است، قراردادی با قیمت پایین و مشکلات سیاسی و امنیتی بالا که مهدی هاشمی در آن درگیر است، اولین کسی که مخالفت کرد دکتر حسن روحانی بود، از سوی دیگر آقای زنگنه را وزیر کردند؛ طرف مقابل هم گفتند چگونه با در دوران وزارت ایشان فسادی رخ‌داده درصورتی‌که مجدداً به وزارت منصوب‌شده‌اند، این باعث شد زمینه بدهی بسیار بزرگی در شکست قرارداد کرسنت نصیب ما شود. حجت‌الاسلام رئیسی دربارهٔ کرسنت گفته بود: «ما یک کلمه گفتیم «به مردم آدرس غلط می‌دهند.» کنسرت را مطرح می‌کنند تا کرسنت‌ها فراموش شود.» رئیسی مجدد گفته بود «ما قرارداد کرسنت داشتیم که به خاطر آن ۱۴٫۵ میلیارد دلار جریمه شدیم؛» در همین راستا وزیر وقتِ نفت بیژن زنگنه دربارهٔ قرارداد کرسنت می‌گوید «در مورد کرسنت هیچ جریمه ای نشده‌ایم و قاطعانه و قدرتمندانه در حال دفاع هستیم.» و از رئیسی خواست تا دربارهٔ جریمه از جلیلی، زاکانی و بذرپاش دربارهٔ کرسنت بیشتر بپرسد که چه کسی دنبال مذاکره بوده و در چه زمانی و چه مرجعی چنین موردی را تصویب کرده‌است. زنگنه همچنین در کمیسیون انرژی مجلس مدعی شد که نقشی در قرارداد کرسنت نداشته‌است. زنگنه اعلام کرد که صحبت‌های نابجایی برخی مقامات ایرانی همچون علیرضا زاکانی کرده‌اند، منجر به استناد تیم داوری شرکت کرسنت پترولیوم به صحبت‌های آنان شده‌است و در نتیجه منابع ملی به خاطر صحبت‌های غیرواقعی اصولگرایانی که در صدد تخریب اصلاح‌طلبان بوده‌اند به خطر افتاده‌است. زنگنه پیشتر اعلام کرده بود: این بهترین قرارداد گازی بوده که تا کنون امضاء شده و من هنوز هم از این قرارداد به شدت دفاع می‌کنم. دکل نفتی زنگنه، وزیر نفت ایران روز سه‌شنبه دوم تیر گزارش‌ها دربارهٔ «مفقود شدن» یک دکل نفتی خریداری شده از یک شرکت خارجی در دولت گذشته را تأیید کرد و گفت که با «پیگیری و شکایت» این وزارتخانه، پرونده‌ای در این زمینه تشکیل شده‌است. او همچنین اعلام کرد که فردی در دوران ریاست جمهوری محمود احمدی‌نژاد و با «سفارش وی»، قرارداد ۳۰ دکل نفتی را بدون انجام «تشریفات مناقصه» منعقد کرده‌است. ده روز پس از اظهارات وزیر نفت ایران دربارهٔ «مفقود شدن» یک دکل نفتی خریداری شده توسط شرکت تأسیسات دریایی در دولت سابق، یک نماینده مجلس می‌گوید که این شرکت یک دکل دیگر را نیز خریداری کرده، اما این دکل وارد ایران نشده‌است. خبرگزاری فارس از بازداشت فرزند عطاءالله مهاجرانی، وزیر سابق فرهنگ و ارشاد اسلامی ایران، در رابطه با پرونده دکل گم‌شده نفتی فورچونا گزارش داد. اختلاس ۱۲۳ میلیارد تومانی اختلاس ۱۲۳ میلیارد تومانی یک فساد مالی بود که توسط فاضل خداداد و با تبانی با کارمندان بانک صادرات ایران در سال ۱۳۷۴ روی داد. فاضل خداداد در نهایت به اتهام فساد مالی و تخلف اقتصادی به اعدام محکوم شد. وی تا شهریور ۱۳۹۰ رکورددار اختلاس در ایران بوده و پس‌از او مه‌آفرید امیرخسروی بود که با اختلاس ۳۰۰۰ میلیارد تومانی خود، متهم بزرگترین اختلاس مالی در ایران شد. فاضل خداداد با شروع جنگ ایران عراق در مهرماه ۱۳۵۹ از ایران خارج شد. پس از پایان جنگ در شهریورماه سال ۶۷ فاضل خداداد به ایران بازمی‌گردد و با معرفی آقای مرتضی رفیقدوست که آن زمان رئیس کمیته انقلاب اسلامی سعدآباد بود به یکی از شعب بانک صادرات معروف به شعبه ۲۰۷ در باغ فردوس (تجریش) مراجعه می‌کند و یک حساب جاری به باز می‌کنند. مؤسسه مالی ثامن الائمه ابوالفضل میرعلی، رئیس مؤسسه مالی ثامن الائمه و داماد امام جمعه پیشین سبزوار است. به دلیل اختلاس مالی ۱۲ هزار میلیارد تومانی به پانزده سال حبس محکوم شد. پرونده وی ۳۶۰ شاکی خصوصی دارد. سایپا در دولت اول میر حسین موسوی و زمان وزارت بهزاد نبوی در وزارت صنایع سنگین تخلفات ارزی و ریالی در خودرو سازی سایپا صورت گرفت که منجر به استیضاح نبوی در آخرین روز وزارت در کابینه اول مهندس موسوی شد. در گندم و خاک در آرد ۲۶ مرداد ۱۳۹۶ خبرگزاری صدا و سیما مرکز فارس با انتشار گزارش ویدئویی مفصلی از مخلوط کردن ماسه‌بادی و خاک با گندم برای افزایش وزن توسط سودجویان برای سرقت از بودجه دولتی گندم صحبت کرد. در این گزارش گفته شده بود که اکثر کارخانه‌جات خصوصی این آرد را قبول نمی‌کنند. در قاچاق خاک قاچاق خاک حاصلخیز به حاشیه خلیج فارس از پیش از سال ۱۳۹۰ بود و ادامه داشت. ۲۴ اردیبهشت ۱۳۹۲، سخنگوی کمیسیون کشاورزی مجلس خبر از قاچاق خاک‌های مرغوب ایران به کشورهای حاشیه خلیج فارس داد و در خبرگزاری‌های داخلی، گزارش‌های متعدد قاچاق حجم انبوه خاک به صورت علنی و در روز روشن از استان فارس تاکنون که سال ۱۳۹۶ است همچنان ادامه دارد. این در حالی است که این کار بواسطه کشتی‌های باری هندی انجام می‌شود اما سال ۱۳۹۵ برخی از خبرگزاری‌ها اینطور مطرح کردند که: یک روز پس از هشدار رئیس سازمان محیط زیست رئیس‌جمهور اعلام کرده که کشورهای حاشیه خلیج فارس «با لنج خاک ایران را برای کشاورزی و سایر مقاصد می‌برند».", "version_id": "16526171762273702678"},
{"wikidata_id": "Q671484", "text": "مرکز تفریحی خان‌چادر طراح نورمن فاستر را که به عنوان معمار معماری پایدار می‌شناسیم این مجموعه مرکز تفریحی را طراحی نموده‌است این بار بزرگترین سازه چادری کششی جهان را خلق نمود. سازه سازه این مرکز تفریحی با ارتفاع تقریباً ۵۰۰ فوت میزبان انواع سرگرمی‌های هیجان انگیز سبز می‌باشد و در آن انواع امکانات سرگرمی‌های جدید مانند سینما، رستوران، بوتیک و حتی پارک آبی در زیر این سقف قرار گرفته، با توجه به تابستانهای گرم و خشک و زمستان‌های سرد و خشن منطقه در سقف آن پوشش شفاف و فضایی پر از گیاهان سبز می‌باشد. ستونی سه‌پایه به ارتفاع ۴۹۲ فوت از مرکز به سقف چادر وصل شده‌است که با حمایت شبکه کابلها به سطح پوشش پیوسته بکار گرفته شده‌است این کابل‌ها از قله به پایین می‌رسد. یکی از نمونه‌های طراحی شده در این مرکز تفریحی این می‌باشد که با توجه به تغییرات دمایی بین ۳۵ درجه سانتی گراد تا منفی ۳۵ درجه سانتی گراد می‌رسد محیطی دلچسب و زیبا را فراهم می‌کند برای رسیدن به انرژی مطلوب شرایط آب و هوایی را تحت کنترل خود درمی‌آورد و با پوشش چادر سه لایه شفاف خود اجازه عبور نور فیلتر شده را به زیر چادر بدهد. همین‌طور در زمستان از طریق کنترل دما از تشکیل یخ درلایه داخلی جلوگیری کرده و جریان هوای گرم را تا سطح لایه داخلی کارگردانی می‌کند در تابستان سطح خارجی‌ترین لایه فویل سایه خورشید را فراهم می‌کند و جریان هوای سرد در سراسر فضای داخلی اجازه خروج هوای گرم را فراهم می‌کند.", "version_id": "9961217728250563552"},
{"wikidata_id": "Q1058325", "text": "آلودگی دریایی آلودگی اقیانوس یا آلودگی دریایی تأثیر مستقیمی بر روی زندگی انسانها و دیگر جانداران دارد. آلودگی دریایی به عواملی مانند: آلودگی رودها، ریختن زباله در دریاها و نشت نفت توسط نفت‌کشها بستگی دارد. آلودگی رودها بسیاری از تأثیرات مخرب آلودگی رودها و دریاچه‌ها را می‌توان بر روی اقیانوسها مشاهده کرد. از آن جا که بسیاری از رودها سرانجام به اقیانوس می‌رسند، آلوده شدن رودها می‌تواند باعث آلودگی اقیانوس نیز بشود. رودهایی که در شمال اروپا از شهرهای بزرگ صنعتی عبور می‌کنند، روزانه مقدار زیادی مواد زاید شیمیایی، کشاورزی و شهری را به دریای شمال می‌ریزند. گردش آب باعث می‌شود این مواد در نزدیکی ساحل جمع شود؛ و بیشتر آن‌ها را به طرف ساحل هلند هدایت می‌کند. زباله‌ها در شرق آمریکا برای دهه‌ها رایج بود که با قایق به قسمت‌های باز اقیانوس اطلس می‌رفتند و زباله‌هایشان را در آن جا می‌ریختند. حجم زیادی از مواد زاید بیمارستانی، فاضلاب و زباله ناگهان در تابستان سال ۱۹۸۸ به سواحل ماساچوست تا نیوجرسی بازگشت. در برابر این اتفاق اعتراضات مردمی زیادی صورت گرفت. کنگره آمریکا که تحت فشار افکار عمومی بود، سال بعد قانون ممنوعیت ریختن زباله در اقیانوس را تصویب کرد. این قانون ریختن هر گونه آلوده‌کننده‌ای را به اقیانوس ممنوع کرده بود. با این حال ۱۰ تا ۲۰ درصد آلودگی دریا را ریختن زباله در آن تشکیل می‌دهد. با این که ملموس‌ترین نتایج آلودگی را می‌توان در سواحل دید اما مرکزی‌ترین نقاط اقیانوس هم از این خطر در امان نمی‌مانند. به‌طور مثال ترهیردال کاشف و دانشمند نروژی و همراهانش توده‌هایی از ماده‌ای قهوه‌ای تا سیاه قیرگون یا آسفالت مانند از شنریزه‌هایی را که در مرکز اقیانوس اطلس پخش شده بودند، مشاهده کرد. آلودگی به حدی بود که او آن مکان را به خروجی فاضلاب شهری شباهت داده بود. بنابه گزارش دیوید لایست با عنوان (پلاستیکها به اندازه نشت نفت، فلزات سنگین و سایر سموم باعث مرگ و میر پستانداران می‌شود). عروس دریایی جزو غذاهای لاک پشتها و پرنده‌های دریایی است؛ لاک‌پشت‌ها و پرنده‌های دریایی به راحتی ممکن است چیزهای کوچکی مانند پلاستیک را به جای طعمه‌هایشان بخورند؛ که تا به حال ۴۲ گونه پرنده دریایی پلاستیک خورده‌اند. علیرغم قانون ممنوعیت بین‌المللی ریختن زباله در اقیانوس تخمین زده‌اند که کشتیها روزانه بیش از ۵۰۰ هزار تکه ظرف و کیسه‌های پلاستیکی در اقیانوس می‌ریزند. نشت نفت نشت نفت یکی دیگر از عوامل آلودگی اقیانوس است. از ۱۴۰۰۰ حادثه نشت نفت در سال، بسیاری ابعاد کوچکی دارند و جمع‌آوری می‌شوند، اما بعضی هم فاجعه بار هستند. در سال ۱۹۸۹ تنگه پرنس ویلیام در آلاسکا شاهد نشت ۴۲ میلیون لیتر نفت خام توسط نفت‌کش اکسون والدز بود. نفتکش دیگری در سال ۱۹۹۳ در نزدیکی جزایر بردفیلد شتلند در اسکاتلند، ۹۸ میلیون لیتر نفت خام ریخت. از جمله خسارت‌های میان مدت این گونه حوادث، مرگ و میر ماهیها، پستانداران دریایی و مرغان دریایی است. مارپل ۷۸/۷۳ مارپل ۷۸/۷۳ کنوانسیون بین‌المللی جلوگیری از آلودگی ناشی از کشتی‌ها است. این معاهده ترکیبی از معاهده سال ۱۹۷۳ و توافقنامه سال ۱۹۷۸ می‌باشد که در دوم اکتبر ۱۹۸۳ لازم‌الاجرا گردید.", "version_id": "3445478105492573462"},
{"wikidata_id": "Q6815586", "text": "یادبودهای حملات ۱۱ سپتامبر اولین یادبودهای قربانیان حملات ۱۱ سپتامبر ۲۰۰۱ به صورت اینترنی شکل گرفت. صدها کاربر اینترنت نظرات خود، پیوند به صلیب سرخ و دیگر نهادهای نجات‌دهنده، تصاویر و مشاهدات عینی شاهدان را در فضای اینترنت پخش کردند. ظرف چند ساعت پس از وقوع حملات، یادبودهای برخط متعددی برای ۱۱ سپتامبر ایجاد شد، اگرچه تعداد زیادی از آن‌ها تنها به صورت موقتی در دسترس بودند. در سرتاسر جهان سفارت‌خانه‌ها و کنسولگری‌های ایالات متحده تبدیل به یادبودهای موقتی برای مردمی شده بود که برای ابراز احترام به قربانیان حملات بیرون آمده بودند. بسیاری از سفرای آمریکایی گفته‌اند که هیچ‌گاه خیل عظیم مردمی که همدردی خود با مردم آمریکا و مخالفتشان با تروریسم را ابراز می‌کردند، فراموش نخواهند کرد. تکریم در نور نخستین یادبود فیزیکی مهم در محل مرکز تجارت جهانی بود. به عنوان بخشی از طراحی دوبارهٔ کل مرکز تجارت جهانی، ساخت یک یادبود و موزهٔ دائمی به نام یادبود و موزهٔ ملی ۱۱ سپتامبر، برنامه‌ریزی شده‌است. این یادبود شامل دو استخر بزرگ در محل دقیق قبلی برج‌های دوقلو خواهد بود که آبشارهایی به ارتفاع ۹٫۱ متر از اطراف آن فرو می‌ریزند. نام قربانیان حملات در اطراف لبه‌های آبشارها حکاکی خواهد شد. یکی از مکان‌هایی که یادبودهای زیادی در آن برگزار یا ساخته شد، اسکلهٔ آ در هبکون، نیوجرسی بود که مردم بسیاری از آن‌جا وقایع ۱۱ سپتامبر را مشاهده نمودند (اسکلهٔ آ دید خوبی نسبت به مرکز تجارت جهانی دارد). در اسکلهٔ آ، مردم چندین بار با تجمع و روشن کردن شمع یاد قربانیان را گرامی داشتند. هم‌چنین یادبودی در غروب ۱۱ مارس ۲۰۰۲ و به هنگامی که اولین بار تکریم در نور روشن شد در اسکلهٔ آ برگزار گردید تا اولین نیم-سالگرد حملات تروریستی را گرامی بدارد. هشتاد و یک خیابان در نیویورک سیتی، اغلب در استاتن آیلند، یه یاد قربانیان مجدداً نام‌گذاری شد. جورج کلونی یک کنسرت خیریهٔ تلویزیونی ترتیب داد که آمریکا: تکریم قهرمانان نام داشت و تنها ده روز پس از وقایع در تلویزیون پخش شد. در تاریخ ۲۱ اکتبر ۲۰۰۱ (‎۲۹ مهر ۱۳۸۰) کنسرتی با عنوان «متحد ایستاده‌ایم: از این بیشتر چه می‌توانم بدهم» به رهبری مایکل جکسون به خاطر بزرگ‌داشت کشته‌شدگان حملات ۱۱ سپتامبر در شهر واشینگتن دی.سی.، پایتخت آمریکا برگزار شد. متحد ایستاده‌ایم: بیشتر از این چه می‌توانم بدهم سومین کنسرت از سه کنسرت بزرگی بود که در بزرگداشت کشته‌شدگان این حادثه انجام شد. در این کنسرت، هنرمندانی همانند جیمز براون، دستینیز چایلد، بک استریت بویز، آشر، راد استیوارت، ماریا کری، شان کامز، جاستین تیمبرلیک، انسینک و اروسمیث بر روی صحنه برنامه اجرا کردند. همچنین افراد معروفی همانند کوین اسپیسی، برندهٔ جایزهٔ اسکار و شهردار شهر واشینگتن دی.سی. نیز در این کنسرت حضور داشتند. در پایان این کنسرت، تمام افراد معروفی که در این کنسرت حضور داشتند ترانهٔ «از این بیشتر چه می‌توانم بدهم» که ترانه‌ای جدید از مایکل جکسون بود را با همراهی هم خواندند. ۱۱ سپتامبر هستند.]]", "version_id": "6384795662101058914"},
{"wikidata_id": "Q205852", "text": "جزیره زرکوه مالکیت در اسفندماه سال ۱۳۹۵ مسعود گودرزی عضو کمیسیون امنیت ملی مجلس گفت مالکیت ایران بر جزایر آریانا و زرکوه طبق اسناد حقوقی مشخص است و وزارت خارجه هم درحال حاضر پیگیری‌های لازم را پیرامون این موضوع را انجام می‌دهد و اینکه چه زمانی مالکیت این جزایر به صورت کامل از آن ایران خواهد شد بر اساس چارچوب‌های سیاست خارجی صورت می‌گیرد و این موضوع از طریق مجامع بین‌المللی درحال انجام است و هیچ کشوری حق اظهارنظر دربارهٔ آنها را ندارد.", "version_id": "1592424349662070691"},
{"wikidata_id": "Q190453", "text": "نسبت پواسون نسبت کرنش جانبی (عرضی) به کرنش محوری (طولی) را نسبت پواسون یا ضریب پواسون گویند. این نام به افتخار ریاضیدان فرانسوی سیمون دنیس پواسون (۱۷۸۱–۱۸۴۰ م) انتخاب شده‌است. ضریب پواسون را با حرف یونانی (نو) نمایش داده و مقدار آن وقتی که کرنش جانبی و کرنش محوری باشد، برابر است با: علامت منفی به این خاطر است که این نسبت عددی مثبت شود زیرا در اکثر مواد مهندسی (به جز اکستیک‌ها) کرنش جانبی و محوری مختلف العلامت هستند. ضریب پواسون منفی ضریب پواسون منفی ابتدا در سال ۱۹۴۷ میلادی توسط Love گزارش شد. در آنزمان عقیده بر آن بود که مواد با ضریب پواسون منفی دست یافتنی نیستند و این پدیده به عنوان یک نقص در کریستال سولفید آهن خاطر نشان گردید. در ۱۹۸۷ Lakes ضریب پواسون منفی را در فوم‌های پلی‌یورتان کشف کرد. تعداد کمی مواد با ضریب پواسون منفی به صورت طبیعی وجود دارند. یک مثال از مواد اکستیک طبیعی استخوان است. ضریب پواسون منفی استخوان نخست توسط Williams و Evans اندازه‌گیری شد. اکستیک‌ها (به انگلیسی: Auxetics) موادی با ضریب پواسون منفی هستند. اکستیک‌ها در هنگام اعمال تنش کششی عمودی، برخلاف مواد معمول، در راستای عمود بر نیروی وارده، ضخیم‌تر می‌شوند. این خاصیت در کامپوزیت‌های لایه‌ای، فوم‌های پلیمری و فلزی دیده‌شده‌است. جامدات اتمی با ساختار مکعبی هنگامی که در جهت [۱۱۰] کشیده شوند نیز چنین رفتاری از خود نشان می‌دهند. مواد اکستیک از لحاظ نحوه تشکیل به چهار دسته تقسیم‌بندی می‌شوند. ۱-جامدات با ساختار سلولی ۲-پلیمرهای ریزحفره Microporous material اکستیک ۳-کامپوزیتهای اکستیک ۴-مواد اکستیک مولکلی کاربرد اثر پواسون یکی از حوزه‌هایی که اثر پواسون در آن اثر بسزایی دارد، جریان تحت فشار درون لول هاست. هنگامی که هوا یا مایع درون یک لوله به شدت تحت فشار باشد، نیروی یکنواختی را به سطح داخلی لوله اعمال می‌کند که باعث ایجاد تنش حلقوی در لوله می‌شود. به دلیل اثر پواسون این تنش حلقوی باعث افزایش قطر لوله و اندکی کاهش طول آن می‌گردد. این کاهش طول می‌تواند تأثیر بسیار زیادی در اتصالات لوله داشته باشد؛ که حتی می‌تواند باعث جدا شدن اتصالات شود. دیگر کاربرد اثر پواسون در زمینهٔ زمین‌شناسی ساختاری است. سنگ‌ها نیز همانند بسیاری از مواد هنگامی که تحت تنش قرارمی‌گیرند اثر پواسون در آن‌ها نمایان می‌گردد. فرسایش بیش از حد یا رسوب گذاری پوستهٔ زمین می‌تواند باعث ایجاد یا از بین رفتن مقدار زیادی تنش عمودی روی سنگ‌های زیرین گردد. این امر باعث منبسط یا منقبض شدن سنگ در راستای عمودی می‌گردد و به علت اثر پواسون در راستای افقی نیز تغییر شکل می‌دهد. استفادهٔ چوب پنبه به عنوان در بطری نوشیدنی‌ها به علت ضریب پواسون نزدیک به صفر آن است؛ بنابراین هنگامی که چوب پنبه وارد بطری می‌شود بخش بالایی از آن که هنوز وارد بطری نشده‌است افزایش قطر نمی‌دهد؛ در حالی که در راستای محورش فشرده شده‌است. نیروی لازم برای وارد کردن چوب پنبه به داخل بطری تنها به علت اصطکاک بین چوب پنبه و در بطری است؛ که به علت فشردگی شعاعی ایجاد می‌شود. برای مثال: اگر درب بطری از لاستیک ساخته می‌شداحتیاج به نیروی نسبتاً بزرگی برای غلبه بر انبساط شعاعی آن در بالایی درب می‌بود.", "version_id": "17141994766778143114"},
{"wikidata_id": "Q1803", "text": "گوردیان دوم رسیدن به قدرت در سال ۲۳۸ میلادی گروهی از ملاکان ثروتمند رومی در آفریقا که از سیستم دریافت مالیات امپراتوری ناراضی بودند دست به شورش زده و مالیات‌گیرانی را که از سوی امپراتور ماکسیمینوس تراکس به آنجا فرستاده شده بودند را کشتند. گوردیان پدر (گوردیان یکم) در این زمان فرماندار استان‌های آفریقایی روم بود و به دنبال این رویداد از سوی شورشیان و با موافقت سنای روم به عنوان امپراتور جدید در مارس ۲۳۸ بر تخت نشست و دوران فرمانروایی خود را به‌طور مشترک با پسرش گوردیان دوم که در این زمان عنوان سزار مارکوس آنتونیوس گوردیانوس سمپرونیانوس رومانوس آفریکانوس آگوستوس را داشت آغاز نمود.", "version_id": "11667378365417371903"},
{"wikidata_id": "Q549047", "text": "آگوست دوپن زندگی‌نامه دوپن منتسب به خانواده ای ثروتمند بوده‌است، اما پاره ای اتفاقات ناگوار و نا به هنگام باعث شد که ثروتشان از دست برود. دوپن تنها با قناعت به نیازهای اولیه‌اش و به سبب خوشرفتاری طلبکارانش، می‌توانست زندگی را سر کند. او در پاریس با دوست نزدیک خود که راوی داستان هاست و نامش مشخص نیست، زندگی می‌کند. آن دو برای اولین بار، به‌طور تصادفی در حالی که هر دو برای یافتن کتابی بسیار جالب و در عین حال بسیار کمیاب در کتابخانه جستجو می‌کردند، با هم ملاقات کردند. سپس هر دو به یک خانهٔ کوچک قدیمی نیمه خرابه ای واقع در محلهٔ دور افتادهٔ سن ژرمن نقل مکان کردند. شخصیت از دست رفتن ثروت ناگهانی خاندان دوپن، باعث شده که روحیهٔ او آسیب ببیند و از زندگی اجتماعی کناره بگیرد. او به شب زنده داری علاقهٔ وافری دارد. دوپن هوش سرشاری دارد و شیفتهٔ حل معماها و خط هیروگلیف است. او قادر است توضیح دهد که دوستش، راوی داستان، در پانزده دقیقهٔ گذشته به چه چیزهایی فکر می‌کرده‌است. به وسیلهٔ این استعداد، او می‌تواند خود را در ذهن مجرم قرار دهد و حدس بزند که او چگونه فکر می‌کرده و چه کارهایی کرده‌است. دوپن یک کارآگاه حرفه‌ای نیست و انگیزه‌هایش برای حل رمز و راز در سه داستانی که در آن حضور یافته، تغییر می‌کند. در جنایت در کوی غسالخانه، هدف او از حل معمای قتل، تفریح است و نیز اثبات بی گناهی فردی که اشتباهاً متهم شده‌است و از دریافت پاداش مالی خودداری می‌کند. با این حال، در نامه دزدیده شده، دوپن به دنبال پاداش مالی است. عنوان شوالیهٔ او به این معناست که او دارای نشان لژیون دونور است.", "version_id": "1814239125727074052"},
{"wikidata_id": "Q983294", "text": "صدری مقصودی آرسال زندگی‌نامه صدری مقصودی در ۲۳ ژوئیه ۱۸۷۸ در تاش سو در خارج از قازان متولد شد. وی پسر یک آخوند و برادر هادی مقصودی جدیدیست مشهور بود. وی پس از تحصیل در مکتب سنتی و مدرسه اسلامی در کالج معلمان قازان تحصیل کرد. سپس به تحصیل در رشته قانون در پاریس مشغول شد. صدری مقصودی در سال ۱۹۰۶ به روسیه بازگشت و شروع به فعالیت‌های سیاسی با تمایلات لیبرال ناسیونالیست نمود و رهبر جناح مسلمان در پارلمان روسیه شد. فعالیت‌های سیاسی در امپراتوری روسیه در بازگشت به روسیه در سال ۱۹۰۶ با استفاده از حقوق اعطا شده در سال ۱۹۰۵ او وارد سیاست شد و به عنوان نماینده پارلمان به مسائل مربوط به مردم تاتار و جامعه مسلمان پرداخت. رهبر سیاسی/سیاستمدار – صدری مقصودی رهبر اولین جناح سیاسی در تشکل دولتی در دولت اورال-ولگا پس از سقوط خانات قازان در سال ۱۵۵۲ بود. مثل همه مردم دیگر در روسیه تزاری مردمان ترک روسیه با شروع انقلاب ۱۹۱۷ به فعالیت‌های سیاسی پرداختند. پس از چندین کنفرانس در سال ۱۹۱۷ که طی آن‌ها نظرات متفاوت و متضاد در مورد آینده سیاسی مردمان ترک روسیه بیان شد استقلال ملی-فرهنگی ترکهای تاتار روسیه و سیبری در اوفا (در حال حاضر باشقیرستان) اعلام شد. در ۲۲ ژوئیه سال ۱۹۱۷ با پیش‌نویس قانون اساسی توسط صدری مقصودی، انتخابات عمومی برگزار شد پس از آن یک مجلس ملی (ملی مجلس) تشکیل گردید. در نوامبر همان سال صدری مقصودی به عنوان رئیس‌جمهور دولت اورال-ولگا انتخاب شد. اما بلشویکها به این دولت اجازه ادامه کار ندادند. پس از شکست دولت ملی تاتار به دست استالین صدری مقصودی مجبور به مهاجرت به فنلاند شد. در اوایل دهه ۱۹۲۰ صدری مقصودی در برلین به کار علمی ادامه داد و در سال ۱۹۲۵ به آنکارا رفت.", "version_id": "11359654069373517065"},
{"wikidata_id": "Q252170", "text": "سیف بن ذی‌یزن سیف بن ذی‌یَزَن (؟ - ۵۷۴م) از پادشاه حمیری و از پادشاهان باستانی یمن بود. نام کامل وی ( سیف بن ذی‌یزن بن عافر بن أسلم بن زید، من أذواء حمیر.). سیف در زمان چیرگی حبشیان بر یمن در سدهٔ ششم میلادی از ساسانیان کمک خواست. انوشیروان گروهی از زندانیان را به فرماندهی پیرمردی به نام وهرز دیلمی به شرط آزادی به گشودن یمن گسیلاند. در پیرامون ۵۷۰ میلادی این گروه به یاری هواخواهان سیف بر حبشیان پیروزی یافتند و در یمن جای گرفتند و سیف نیز به پادشاهی گماشته‌شد. سیف در صنعاء کشته شد.", "version_id": "4793812341155782489"},
{"wikidata_id": "Q1194352", "text": "توربو سی پلاس‌پلاس برنامه‌نویسی با توربو سی ++ در اوایل دهه ۱۹۷۰ میلادی، زبان c، توسط دنیس ریچی و به عنوان زبان برنامه‌نویسی سیستم‌ها طراحی شد. این زبان از دو زبان قدیمی تربنام‌های BCPL و B حاصل شده‌است. زبان c تا سال ۱۹۷۸ منحصر به استفاده در لابراتوار کمپانی BELL بود تا این که توسط دو تن بنام‌های ریچی و کرنیه نسخه نهایی این زبان منتشر شد. به سرعت کامپایلرها و مفسرهای متعددی از C توسعه یافت امام برای جلوگیری از ناسازگاری‌های ایجاد شده و نیز حفظ قابلیت حمل زبان تعاریف متحد الشکلی توسط استاندارد ANSI {American national standard institute{ مؤسسه استاندارد ملی آمریکا ارائه گردید. مفسر خود برنامه‌ای کامپیوتری است که برنامهی سطح بالا دادهٔ ورودی آن و برنامهٔ ایجاد شده به زبان ماشین خروجی آن را تشکیل می‌دهد. بطور کلی ویژگی‌های مهم زبان C به اختصار به شرح زیر است: ۱- زبان سی بطور گسترده‌ای در دسترس است. مفسرهای تجاری آن در بیشتر کامپیوترهای شخصی، مینی کامپیوترها و در کامپیوترهای بزرگ قابل استفاده‌است. ۲-سی زبانی است همه منظوره، ساخت یافته سطح بالا مانند زبان پاسکال و فرتون … وانعطاف پذیر که برخی از خصوصیات زبان‌های سطح پایین را نیز که معمولآ در اسمپلی یا زبان ماشین موجود است دار است. در عین حال این زبان برای کاربردهای ویژه طراحی نشده و می‌توان از آن در همهٔ زمینه‌ها بخصوص به دلیل نزدیکی آن به زبان ماشین در برنامه‌نویسی سیستم استفاده کرد. بنابرین c بین زبان‌های سطح بالا و سطح پایین قرار دارد و در نتیجه اجازه می‌دهد که برنامه‌نویس خصوصیات هر دو گروه زبان را بکار ببرد. از این رو در بسیاری از کاربردهای مهندسی بطور انحصاری زبان c بکار می‌برند. (زبان‌های سطح بالا دستو العمل‌هایی شبیه زبان انسان و پردازش فکری او دارند، همچنین یک دستوالعمل زبان سطح بالا معادل چند دستورالعمل به زبان ماشین است). ۳-برنامه‌های نوشته شده به زبان C بطور کلی مستقل از ماشین یا نوع کامپیوتر است و تقریبآ تحت کنترل هر سیستم علملی اجرا می‌شود. ۴-کامپایلرهای c معمولآ فشرده و کم حجم هستند و برنامه‌های هدف ایجاد شده با آن‌ها در مقایسه با سایر زبان‌هاب برنامه‌نویسی سطح بالا خیلی کوچک و کارآمدند. ۵- برنامه‌های c در مقایسه با سایر زبانهای برنامه‌نویسی سطح بالا به راحتی قابل انتقال هستند، دلیل آن این است که c خیلی از ویژگی‌های وابسته به نوع کامپیوتر را در توابع کتابخانه‌ای خود منظور داشته‌است. بنابرین هر نسخه از C با مجموعه‌ای از توابع کتابخانه‌ای مخصوص به خود همراه است که بر اساس ویژگی‌های کامپیوتر میزبان مربوط نوشته شده‌است. این توابع کتابخانه‌ای تا حدودی استاندارد است و معمولآ هر تابع کتابخانه‌ای در نسخه‌های متعدد c به شکل یکسان در دسترس است. ۶- C روش برنامه‌نویسی ماژولار را پشتیبانی می‌کند. همچنین از نظر عملگرها نیز زبانی قوی است که عملگرهای گوناگونی برای دست کارس روس داده‌ها در سطح بیت دار است. ۷- بطور کلی جامعیت، عمومیت، و خوانایی، سادگس، کارایی و پیمانه‌ای بودن که همگی از مشخصات برنامه‌ای ایده‌آل است در زبان C پیاده‌سازی می‌شوند. ویژگی‌های فوق موجب شده زبان C یکی از قویترین و محبوب‌ترین زبان‌های برنامه‌نویسی دنیا مطرح شود. برنامه‌نویسی با توربو سی ++ در ویندوز توربو سی ++ هنوز در بسیاری از کشورهای جهان سوم من‌جمله ایران، سنگاپور، هندوستان، تایلندو… به عنوان یکی از اصلی‌ترین ابزارهای آموزش زبان‌های برنامه‌نویسی سی و سی++ مورد استفاده قرار می‌گیرد. از آنجا که این برنامه برای کار در سیستم عامل داس تهیه شده بود در نتیجه در سیستم عامل‌های جدید شرکت مایکروسافت نظیر ویندوز ویستا، ویندوز ۷ و اخیراً ویندوز ۸ قابل اجرا نیست. برای اجرای این برنامه در نسخه‌های جدید این سیستم عامل شبیه‌سازی ساخته شده‌است که می‌توان از آن برای این منظور استفاده کرد.TurboC Simulator 1.65 برنامه‌ای رایگان است که به کاربران اجازه اجرای توربو سی در تمامی نسخه‌های ویندوز را به راحتی می‌دهد و در مراکز مختلف آموزشی مورد استفاده قرار می‌گیرد.", "version_id": "13403648769064352463"},
{"wikidata_id": "Q5711705", "text": "مهندسی فضایی مهندسی فضایی شاخه‌ای از هوافضا است که به بررسی پیشرانش، ایرودینامیک، سازه و مکانیک پرواز حامل (موشک) و پرتابه (ماهواره) در فضا می‌پردازد. علاوه بر آن در این شاخه بیشتر بر کاربرد فضایی بودن (صرف نظر از درگ) و در نظر گرفتن شرایط ویژه فضا (پرتوهای کیهانی، الکتریسیته ساکن و …) پرداخته می‌شود. علم مکانیک سماوی در دو قسمت عمده مطرح است. یکی از قسمت‌های این شاخه از علم مرتبط است با حرکت اجرام اجسام در فضا تحت تأثیر جاذبه که این با همان نام مکانیک مدارهای فضایی مطرح بوده‌است. شاخهٔ دیگر از مکانیک سماوی در خصوص دینامیک وضعیت اجسام (به دور مرکز ثقل خودشان) صحبت می‌کند. (Attitude Dynamics) دانشگاه‌های مالک اشتر، تهران، امیرکبیر، خواجه نصیر الدین طوسی، شریف، شهید بهشتی و پژوهشگاه هوافضا (پژوهشکدهٔ سامانه‌های فضانوردی) دارای دوره‌های تحصیلات تکمیلی در این رشته می‌باشند.", "version_id": "11551833571798498144"},
{"wikidata_id": "Q206713", "text": "اکس‌چت ویژگی‌ها اکس‌چت یک رابط IRC با امکانات کامل است و تمام امکانات اساسی‌ای که در اکثر رابط‌های دیگر IRC یافت می‌شود را دارد. به عنوان مثال پروتکل کارخواه به کارخواه (CTCP)، گفتگو و ارسال فایل کارخواه-به-کارخواه مستقیم (DCC)، و یک سیستم نگارش افزونه توسط زبان‌هایی متعدد (حداقل شامل زبان‌های سی یا سی++، پرل، پایتون، تی‌سی‌ال، لوا، روبی، CLISP، دی، و DMDScript.) با نگارش افزونه، هر فرد می‌تواند قابلیت‌های بیشتری را به اکس‌چت بیفزاید و کاربری اکس‌چت را شخصی‌سازی نماید. اکس چت بر روی این سیستم‌عامل‌ها قابل اجراست: گنو/لینوکس، فری‌بی‌اس‌دی، نت‌بی‌اس‌دی، اپن‌بی‌اس‌دی، سولاریس، AIX، IRIX، اواس ده، مایکروسافت ویندوز 98/ME/NT/200/XP و سایر. پشتیبانی برای 98/ME در انتشار رسمی ویندوز لغو شده است. تغییر مجوز از تاریخ ۲۳ آگوست ۲۰۰۴، نسخهٔ رسمی تحت ویندوز اکس‌چت به عنوان Shareware منتشر می‌شود، و باید پس از یک دورهٔ آزمایشی ۳۰ روزه خریداری گردد. نسخه‌های (آزاد) قبلی برای ویندوز از سایت رسمی برداشته شده‌اند. با این حال اکس‌چت همچنان بازمتن بوده و تحت مجوز جی‌پی‌ال منتشر می‌شود. بنابراین تعدادی نسخهٔ غیر رسمی موجود است. ارزیابی بحث‌های بسیاری در مورد قانونی بودن این عمل صورت گرفته است. با توجه به اینکه پروژهٔ اکس‌چت کپی‌رایت را ضروری نمی‌داند، مدیر پروژه (Peter Železný یا zed) در واقع کپی‌رایت کلیت کد برنامه رو در دست ندارد. او ابراز کرده است که هرگونه وصله‌ای را در صورتی که نویسندهٔ وصله درخواست کند، حذف و بازنویسی خواهد کرد. عقیدهٔ نویسنده نویسندهٔ برنامه اظهار کرده است که پرداخت هزینهٔ Shareware به دلیل زمان زیادی که طول می‌کشد تا اکس‌چت بر روی ویندوز کامپایل شود ضروری است. نسخه‌های غیر رسمی نسخه‌های غیر رسمی اکس‌چت برای ویندوز، توسط مشارکت‌کننده‌ها در دسترس قرار گرفته‌اند. بازخورد یک بررسی در Softonic.com برای نسخهٔ رسمی شیرویر ۲.۸.۹، اکس‌چت را «کلایت IRC زیبا و راحت» خواند، و نسبت به طرح‌بندی ظاهر کاربری آن، که نام‌های مستعار را رنگی نشان می‌دهد و نوشته‌ها را چپ‌چین می‌کند، ابراز خوشحالی کرد، اما به آن از ۱۰ امتیاز ۶ داد. آلن پرستون (به انگلیسی: Allan Preston) در یک بررسی از IRCReviews.org برای نسخهٔ مشارکتی ویندوز «سیلورکس (به انگلیسی: Silverex)» نوشت، «در کل اکس‌چت یک کلایت با قابلیت، استوار و قدرتمند است، ولی یک کپی از mIRC نیست. شما می‌توانید تقریباً تمام قسمت‌های آن را تغییر دهید، یا با دستکاری فایل‌های تنظیمات، یا با نوشتن اسکریپت. من اکس‌چت را به هر کاربر ویندوزی که به دنبال یک جایگزین آزاد برای mIRC است، یا از محدودیت‌های mIRC خسته‌شده است، پیشنهاد می‌کنم.»", "version_id": "14440763598000935976"},
{"wikidata_id": "Q5248985", "text": "حادثه قایق مهاجران در سفری‌حصار ترکیه (۲۰۰۷) حادثه قایق مهاجران در سفری‌حصار ترکیه (۲۰۰۷)؛ (انگلیسی: December 2007 Seferihisar, Turkey migrant boat disaster) در شب ۸ دسامبر ۲۰۰۷ رخ داد. در این حادثه در نتیجه غرق شدن یک کشتی حامل مهاجران که قصد عزیمت غیرقانونی به جزایر یونان را داشتند، در ساحل سفری‌حصار از نواحی شهر ازمیر در غرب ترکیه ۹ نفر از جمله ۴ کودک جان باختند. شرح واقعه در واپسین ساعات ۸ دسامبر ۲۰۰۷ هنگامیکه قایق تفریحی ۱۵ متری حامل مهاجران غیرقانونی، ساحل سفری حصار را ترک کرد به دلیل وضعیت بد آب وهوا در حین تلاش برای راه‌یابی به جزیره خیوس یونان غرق شد. در نتیجه ۴۰ تا ۶۰تن جان باختند. این بزرگترین حادثه دریایی در دریای اژه به لحاظ کمیت قربانیان مهاجر به‌شمار می‌رود. در نتیجه فعالیت‌های تجسسی گارد ساحلی ترکیه و اکیپهای امدادرسانی ۶ نفر با شنا خود را به ساحل رساندند و بر اساس اطلاعات اولیه بازماندگان ۸۵ نفر دیگر جان باخته یا مفقود شدند. ملیت مهاجران قربانی فلسطینی، عراقی و سومالیایی بوده‌است. کمیساریای عالی سازمان ملل متحد برای پناهندگان (UNHCR) آمار قربانیان را ۵۱ نفر اعلام کرده‌است. اما متعاقباً سایر منابع تعداد تلفات را حداقل ۴۰ تن و تعداد ساکنان قایق را حدوداً ۶۰ نفر تخمین زده‌اند، منهای شش بازمانده که نجات پیدا کردند. در همان هفته، گروهی در ازمیر که متهم به باز کردن گذرگاه قاچاق با قایق بودند به اتهام قاچاق انسان دستگیر شدند. از دیگر حوادث مشابه حادثه غرق‌شدن مهاجران مصری در سپتامبر ۲۰۱۶، بود که قایقی حامل تقریباً ۶۰۰ مهاجر در ساحل مصر در دریای مدیترانه غرق شد.", "version_id": "10979880488528193834"},
{"wikidata_id": "Q477374", "text": "اگ‌ناگ اِگ‌ناگ (انگلیسی: Eggnog؛ ‎/ˈɛɡˌnɒɡ/‎) نوعی نوشیدنی لبنی است که طعم شیرین دارد. برای تهیهٔ اگ‌ناگ شیر یا خامه ،شکر و تخم مرغ (که بافتی کف آلود به نوشیدنی می‌دهد) را با هم مخلوط کرده و در نهایت نوشیدنی‌های تقطیری مانند براندی، رام (نوعی مشروب که از نیشکر بدست می‌آید) یا ویسکی بوربن را به آن اضافه می‌کنند. در هنگام سرو کردن این نوشیدنی خوش طعم آن را با دارچین یا جوز هندی تزیین می‌کنند. اگ‌ناگ را ممکن است به عنوان چاشنی در کنار غذا یا نوشیدنی‌هایی مثل قهوه و چای قرار دهند. اگ‌ناگ در مراسم‌هایی مانند کریسمس و روز شکرگزاری در سراسر آمریکا و کانادا مصرف می‌شود.", "version_id": "6738764115138624477"},
{"wikidata_id": "Q216651", "text": "ریزکنترل‌گر ای‌وی‌آر اِی‌وی‌آر (به انگلیسی: AVR)، خانواده‌ای از ریزکنترل‌گرهای جدید است که شرکت اتمل، آن را روانهٔ بازار الکترونیک کرده‌است. این ریزکنترل‌گرهای هشت بیتی به خاطر دارا بودن قابلیت برنامه‌نویسی توسط کامپایلر زبان‌های برنامه‌نویسی سطح بالا، مورد توجه قرار می‌گیرند. این ریزکنترل‌گرها از معماری ریسک برخوردارند. همچنین شرکت اتمل کوشیده‌است تا با استفاده از معماری پیشرفته و دستورهای بهینه، حجم کد تولید شده را پایین آورده و سرعت اجرای برنامه را بالا ببرد. یکی از مشخصات این نوع ریزکنترل‌گرها دارا بودن ۳۲ ثبات همه منظوره است. همچنین در این ریزکنترل‌گرها، از حافظه‌های کم مصرف و غیر فرار فلش و ای‌ای‌پی‌رام استفاده می‌شود. کامپایلرهایی به زبان بیسیک و C که زبان‌هایی پرکاربردی در دنیا محسوب می‌شوند: برای این نوع ریزکنترل‌گرها طراحی شده‌است. البته در حال حاضر استفاده از کامپایلر بسکام BAScom که نسبت به زبان c بسیار راحت‌تر و سریع تر عمل می‌کند جایگزین زبان c شده‌است. همچنین زبان اسمبلی را نیز می‌توان برای برنامه‌نویسی به کار برد. برای نمونه کامپایلر بسکام با زبان بیسیک برای برنامه‌نویسی این نوع از ریزکنترل‌گرها می‌تواند به کار رود. همچنین نرم‌افزار CodeVision، برای برنامه‌نویسی به زبان C (سازگار با این ریزکنترل‌گرها) بسیار رایج است (البته این برنامه بیشتر میان کاربران ایرانی رواج دارد، در میان کاربرهای خارجی کمتر دیده شده و بیشتر از برنامهٔ رسمی شرکت Atmel استفاده می‌شود). پیشینه میکروکنترلر ای‌وی‌آر در سال ۱۹۹۶ توسط شرکت اتمل ساخته‌شد. معماری ریزکنترل‌گر توسط Alf-Egil Bogen و Vegard Wollan دانشجویان دانشگاه صنعتی نروژ طراحی شد. واحد میکروکنترل‌گر اصلی ای‌وی‌آر در خانه ASIC محلی تروندهایم نروژ که Nordic VLSI نامیده می‌شد (اکنون Nordic Semiconductor) جایی که Vegard و Bogan به عنوان دانشجو فعالیت می‌کردند طراحی گردید. شرکت اتمل می‌گوید نام ای‌وی‌آر یک مخفف نیست به نام خاصی اشاره نمی‌کند. سازندگان ای‌وی‌آر پاسخ مشخصی به این پرسش ندادند. اما به هر صورت به نظر می‌رسد که این نام مخفف (به انگلیسی: Alf (Egil Bogen) and Vegard (Wollan)'s RISC processor) است. انواع ریزکنترل‌گرهای AVR میکروکنترلرهای خانواده AVR بر اساس معماری ماشین تعدیل شدهٔ هاروارد (Modified Harvard) می‌باشد، جایی که برنامه اصلی میکروکنترلر و اطلاعات ذخیره می‌گردد در فضایی جداگانه و با آدرس‌های جدا از همدیگر می‌باشند اما میکروکنترلرهای آی وی آر قابلیت خواندن اطلاعات را از حافظه برنامه با استفاده از دستوارت مخصوصی دارا می‌باشد. ساختار و بخش‌های میکروکنترلرهای AVR در تمامی میکرو کنترهای AVR بخش‌های Flash و SRAM و EEPROM همگی در یک چیپ آی سی قرار دارند و برای انتخاب و اتصال حافظه‌های خارجی نیازمند برنامه‌نویسی می‌باشد. بعضی از شماره‌های میکروکنترلرها دارای یک تعداد پایه خروجی به عنوان BUS برای اتصال موازی حافظه خارجی به میکرو کنترلر می‌باشند. همچنین اکثر میکروهای AVR (به غیر از بعضی شماره‌های ATtiny) دارای رابط سریال می‌باشند که از آن‌ها می‌توان برای اتصال میکرو به EEPROM یا حافظه خارجی سریال با ظرفیت بیشتر استفاده نمود. پورت‌های ورودی و خروجی GPIO درگاه‌ها ورودی / خروجی (I/O )به سیگنال‌های دیجیتال بیرونی امکان می‌دهند که با میکرو کنترلر ارتباط پیدا کند. درگاه‌های I/O معمولاً به صورت گروه‌های 8 بیتی دسته‌بندی می‌شوند و به هر گروه نیز نام خاصی اطلاق می‌شود. به عنوان مثال، میکروکنترلر mega32 دارای 32 درگاه ورودی / خروجی می‌باشد که PB, PA, PD, PC نامیده می‌شوند. در تعدادی از میکرو کنترلرها، جهت خطوط درگاه I/O قابل برنامه‌ریزی می‌باشد . لذا بیت‌های مختلف یک درگاه را می‌توان به صورت ورودی یا خروجی برنامه‌ریزی نمود. در برخی دیگر از میکروکنترلرها (از جمله میکروکنترلرهای AVR) درگاه‌های I/O به صورت دو طرفه می‌باشند. هر خط از درگاه I/O این گونه میکرو کنترلرها را می‌توان به صورت ورودی یا خروجی مورد استفاده قرار داد . معمولاً، این گونه خطوط خروجی، به همراه مقاومتهای بالا کش بیرونی به کار برده می‌شوند. یک پورت از ۸ عدد پین تشکیل شده‌است که هر کدام از این پین‌ها دارای یک مقدار مشخص شده می‌باشد . مثلاً Portb میکرو کنترلر avr از ۸ عدد پین که هر کدام دارای مقدار مشخص می‌باشد . مثلاً پورت B در میکرو از ۸ پایه تشکیل شده‌است که برای هر پایه نامی مشخص شده‌است. به پایه شماره ۱ از پورت PB0 گفته می‌شود. به پایه شماره ۲ از پورت PB1 گفته می‌شود. به پایه شماره ۳ از پورت PB2 گفته می‌شود. به پایه شماره ۴ از پورت PB3 گفته می‌شود. به پایه شماره ۵ از پورت PB4 گفته می‌شود. به پایه شماره ۶ از پورت PB5 گفته می‌شود. به پایه شماره ۷ از پورت PB6 گفته می‌شود. به پایه شماره ۸ از پورت PB7 گفته می‌شود. این پایه‌ها به ترتیب بر اساس سیستم دودوهی اولویت بندی و مقدار دهی شده‌اند. مثلاً:اگر شما به همه ۸ تا پین‌های پورت، صفر منطقی (صفر ولت ) وصل نمایید مقدار خوانده شده میکرو از این پورت ۰ است. به این صورت که میکرو ابتدا مقدار پایه PB0 را خوانده و در عددی که برای ان مشخص شده ضرب می‌کند که طبق جدول بالا این عدد مقدارش ۱ می‌باشد در نتیجه مقدار خوانده شده از ورودی که صفر است ( به دلیل وصل کردن این پایه به صفر ولت ) را در ۱ ضرب می‌کند و جواب صفر می‌شود. برای بقیه پایه نیز این عمل را انجام می هد و سپس در مرحله اخر تمامی جواب‌ها را با هم جمع می‌کند. سرعت پردازنده میکروکنترلر MUC SPEED سرعت پردازنده میکروکنترلرها به صورت معمول بین ۰تا۱۶ مگاهرتز می‌باشد همچنین در بعضی قابلیت افزایش تا ۲۰ مگاهرتز و در بعضی خانواده‌ها تا ۳۲ مگاهرتز را دارا می‌باشد. رابط‌های برنامه‌ریزی راه‌های زیادی برای برنامه‌ریزی (پروگرم) کردن میکروکنترلرهای AVR وجود دارد و هر خانواده روش خاص خود را دارد: ISP روش برنامه‌ریزی درون مجموعه (به انگلیسی: In-system programming) (مخفف انگلیسی: ISP) توسط پروتکل گذرگاه ارتباط جانبی سریال به علاوه کمی وررفتن با پین RESET کار می‌کند و پر استفاده‌ترین روش است. تا هنگامی که پین‌های SPI میکروکنترلر به چیزی که اختلال وارد کند وصل نشده، ریزپردازنده AVR می‌تواند سرجای خود روی PCB باقی بماند. تنها چیزی که نیاز داریم یک کانکتور ۶-پایه و مبدل برنامه‌ریزی است. مبدل Atmel AVR ISP mkII به درگاه USB متصل به گذرگاه سری یا مستقیم به گذرگاه سری رایانه وصل شده و توسط نرم‌افزار ATMEL Studio از پروتکل ISP قطعه را پروگرم می‌کند. همچنین نرم‌افزارAVRDUDE (مخفف AVR Downloader/UploaDEr) که روی سیستم عامل‌های لینوکس، فری بی اس دی، ویندوز و Mac OS X اجرا می‌شود، برای مبدل‌های گوناگون رسمی و غیررسمی (DIY) کار می‌کند. PDI سیستم برنامه‌ریزی و دیباگ کردن میکرو کنترلرها که یکی از خصوصیات میکروهای AVR برای برنامه‌ریزی به وسیله ابزارهای خارجی و دیباگ و عیب یابی بر روی برد می‌باشد. کامپایلر ها کامپایلر های متفاوتی برای این میکروکنترلر منتشر شده است که از محبوبت ترین ان ها در ایران کدویژن ، بسکام و آردوینو میباشد.", "version_id": "9682960951851180285"},
{"wikidata_id": "Q1751007", "text": "آناریون آناریون (Anárion) یک شخصیت خیالی سرزمین میانی در رشته‌افسانه‌های تالکین است نام او در زبان کوئنیا از ریشهٔ آنار به معنی «خورشید» است. آناریون پسر الندیل و برادر ایسیلدور است. زندگی آناریون در نومنور به دنیا آمد او پسر کوچکتر الندیل است و به همراه پدر و برادرش رهبری گروه الندیلی یا وفادارن، گروه معترض به سائورون و شاه وقت، آر-فارازون را به عهده داشت. آناریون به همراه الندیل و ایسیلدور با کشتی از نومنور حرکت کردند، کشتی الندیل در شمال نزدیک بخش الف‌نشین لیندون پهلو گرفت جایی که در آن آرنور بنیان گذاشته شد و کشتی ایسیلدور و آناریون دورتر در جنوب، پهلو گرفت جایی که در آن گاندور بنیان گذاشته شد. وقتی آناریون و برادرش به آنجا رسیدند برخی از اهالی نومنور پیش تر آنجا ساکن شده بودند. آناریون و ایسیلدور با هم مسئولیت فرمانروایی گاندور را بر عهده داشتند آن‌ها شهرهای میناس آنور و میناس ایتیل به همراه پل و شهر اسگیلیاث را بنا نهادند. نام‌های الندیل، ایسیلدور و آناریون به ترتیب به ستاره‌ها، ماه و خورشید بازمی‌گردد. همچنین در میناس ایتیل «برج ماه» و در آنورین و میناس آنور «برج خورشید» ساخته شده‌است. هنگامی که سائورون به گاندور یورش برد و میناس ایتیل را گرفت، ایسیلدور از راه آندوئین به سمت شمال فرار کرد تا از الندیل کمک بگیرد. آناریون از گاندور دفاع کرد و نیروهای سائورون را به کوهستان راند. نیروهای آناریون اسگیلیاث را برای مدتی نگاه داشت اما می‌دانست که بدون رسیدن کمک گاندور توان ایستادگی ندارد. گیل-گالاد، الندیل و ایسیلدور آخرین همپیمانان انسان‌ها و الف‌ها را از شمال برای جنگ با سائورون فرستادند، آناریون برای مقابله با موردور به آن‌ها پیوست اما در محاصرهٔ باراد-دور با سنگی که از سوی برج تاریک پرتاب شد، کشته شد و تاج میناس آنور که کلاه خود آناریون بود خُرد شد. ایسیلدور کلاه خودِ خود را جایگزین کرد اما چندین نسل بعد کلاه خود ایسیلدور با یک کلاه خود گوهرکاری شده جایگزین شد. آناریون چهار بچه داشت که فرزند آخر او، منلدیل شاه گاندور شد او آخرین انسانی بود که پیش از نابودی نومنور در آنجا به دنیا آمد. در نتیجهٔ ازدواج فیریل گاندور از نوادگان آناریون با آرودوی اهل آرنور از نوادگان ایسیلدور، خط نسل این دو برادر با هم یکی شد. از نوادگان این ازدواج، آراگورن دوم است. تندیس یادبود آناریون و ایسیلدور بر روی رود آندوئین مقابل دروازهٔ آرگونات قرار دارد و گویی از مرز شمالی گاندور نگهبانی می‌کند.", "version_id": "8226174917143784434"},
{"wikidata_id": "Q188224", "text": "مد (آمار) مُد (نما) (به انگلیسی: Mode) در آمار و ریاضیات، به ارزش یا مقداری که بیشترین بار (تکرار) در یک مجموعه داده آماری رُخ دهد (اتفاق افتد) گفته می‌شود. مد نوعی سنجش گرایش به مرکز است. مد یک توزیع احتمال گسسته مقداری همچون x می‌باشد که بیشترین مقدار تابع جرم احتمال را می‌گیرد. مد برای توزیع احتمال پیوسته مقدار x می‌باشد که تابع چگالی احتمال حداکثر مقدار است بنابراین مد در قله است. مد یکتا نیست گاهی اوقات توابع چگالی احتمال در چندین نقطه مقادیر دارای حداکثر مقدار هستند.وقتی تابع چگالی احتمال چندین حداکثر محلی دارد به تمام این نقاط مد گفته می‌شود. این اصطلاح هم در احتمالات برای یک توزیع احتمالی و هم در آمار برای یک مجموعه داده آماری نمونه‌برداری شده‌استفاده می‌گردد. کلمه مد از زبان فرانسه گرفته شده‌است و بیشترین تکرار -از یک صفت- در بین مقادیر صفت می‌باشد. داده‌های آماری ممکن است فاقد مد باشد مثل ۴ و ۶ و ۱ یا اینکه دارای یک مد باشد مثل ۷ و ۶ و ۷ و ۱ یا دو مدی باشند، مانند ۷ و ۶ و ۷ و ۶ و ۱ و ۲ اگر تکرار صفت به‌طور یکسان در بین دادهای آماری اتفاق افتاده باشد مد وجود ندارد. مثل ۴ و ۴ و ۴ و ۳ و ۳ و ۳ و ۱ و ۱ و ۱ و ۸ و ۸ و ۸ در یک توزیع پیوسته همچون [0.935...،1.211...،2.430... ،3.668...،3.874...] در این حالت مد مفهومی ندارد چون که همه یک بار اتفاق افتاده‌اند. برای تخمین مد در این جا راه کار عملی گسسته‌سازی داده می‌باشد که در آن مقادیر تکراری به بازهایی با فاصله یکسان تخصیص می یابد و به عنوان روش هیستوگرام شناخته می‌شود که به‌طور مؤثر مقادیر با نقاط میانه بازه‌ها این مقادیر جایگزین می‌شوند سپس مد مقداری است که هستوگرام حداکثر یا قله است. برای نمونه‌های با سایز کوچک یا متوسط خروجی وابسته به انتخاب طول بازه‌ها می‌باشد.اگر خیلی بزرگ یا کوچک انتخاب شود معمولاً باید یک ضریب قابل ملاحظه از داده‌ها در نسبتا تعداد بازه‌های کمی (5 تا 10) وجود داشته باشند همچنین ضریب داده‌هایی که در خارج از این بازه‌ها قرار می‌گیرند باید قابل توجه باشند.یک راه حل جایگزین تخمین چگالی کرنل است که اصولا نمونه‌های نقطه محو می‌کند تایک تخمین پیوسته از تابع توزیع احتمال تولید کندو بتواند یک تخمینی از مد بزند.", "version_id": "7739666502205348745"},
{"wikidata_id": "Q21694199", "text": "ارتباط انسان با طبیعت در معماری ارتباط انسان با طبیعت در معماری ناظر بر طراحی معماری در تعامل با طبیعت است. طبیعت یعنی آسایش و آرامش. ما اگر ساختمان را طوری طراحی کنیم که رفتاری شبیه طبیعت داشته باشد و آرامش بخش باشد، این‌گونه است که می‌توانیم بگوییم به تعامل بین معماری و طبیعت رسیده‌ایم. انواع مکاتب در ارتباط با طبیعت مکاتب طبیعت ستیز (رودررویی با طبیعت) (مکتب تقابل) مکاتب طبیعت گریز (بی تفاوت) (جدایی از طبیعت) مکاتب طبیعت گرا (یکی شدن با طبیعت) مکاتب طبیعت ساز (نظریه اشتمالی) (نظریه تکمیل) مکاتب طبیعت ستیز به تجربه مشاهده شده‌است، هرگاه انسان از ابزاری برای غلبه بر طبیعت استفاده می‌کند آن ابزار بر ضد خود او سر برافراشته و او را تا مرحلهٔ نابودی به مخاطره انداخته‌است. بهترین نمونه‌ای که می‌توان از آن نام برد به‌کارگیری ابزار طبیعت در جهت حفاظت انسان در مقابل مخاطرات طبیعی، دستیابی به رفاه بیشتر و مکانیزه تر کردن زندگی مدرن است که همین ابزار به گونه‌ای برگشت‌ناپذیر در حال تخریب زندگی انسان از طریق آلودگی‌های فراگیر صوتی، بصری و زیست‌محیطی است.", "version_id": "12598165019058042553"},
{"wikidata_id": "Q1269766", "text": "دانشگاه فنی دانمارک دپارتمان‌ها این دانشگاه از دپارتمان‌ها، مراکز تحقیقاتی و انستیتوهای تخصصی زیادی تشکیل شده است که تنها نام دپارتمان‌های این دانشگاه در زیر آورده شده است. - مهندسی فوتونیک - مدیریت مهندسی - مهندسی عمران - مهندسی مواد - مهندسی محیط زیست - مهدسی شیمی و بیوشیمی - فیزیک - ریاضیات - شیمی - مهندسی برق - انفورماتیک و مدل‌سازی ریاضیات - حمل و نقل - انرژی باد - مهندسی مکانیک - میکرو- و نانوتکنولوژی - زیست‌شناسی دستگاه‌ها رتبه دانشگاه مطابق رتبه‌بندی سال ۲۰۰۷ مؤسسه تایمز، این دانشگاه در رتبه ۱۳۰ام در بین دانشگاه‌های دنیا قرار داشت که این رتبه در سال ۲۰۱۰ به ۱۲۲ام رسید. همچنین در رتبه‌بندی QS در سال ۲۰۱۵ در زمینهٔ مهندسی، دانشگاه دوم اسکاندیناوی و ۳۶ام دنیا بوده است و در مجموع در بین دانشگاه‌های دنیا رتبه ۱۱۲را کسب کرد. در سال ۲۰۰۸ در رتبه‌بندی لیدن و براساس نشریات علمی در بازه زمانی ۲۰۰۰–۲۰۰۷، دانشگاه صنعتی دانمارک به عنوان دانشگاه اول در منطقه اسکاندیناوی و ۵ام در اروپا معرفی شد. در رتبه‌بندی تایمز براساس اهمیت مقالات علمی چاپ شده در زمینه مهندسی بین سالهای ۱۹۹۷ تا ۲۰۰۷ این دانشگاه در ردیف ۲۰ام دنیا و سوم اروپا قرار گرفت. در رتبه‌بندی خلاق‌ترین دانشگاه‌های جهان در سال ۲۰۱۵ که توسط تامسون رویترز انجام شد، به عنوان دانشگاه اول اسکاندیناوی، ۷ام اروپا و ۴۳ام جهان انتخاب شد.", "version_id": "2911775187479339760"},
{"wikidata_id": "Q888725", "text": "هویزه خاستگاه نامگذاری به گفته راجر سیوری، خوزستان سرزمین مردمان خوزی یا هوزی یا حوزی (که استرابون و پلینیوس از آن به اسم اوکسی ذکر کرده‌اند) است. این استان با عیلامیان باستان و شوش کم و بیش مرتبط است. نام اهواز، شوش و هویزه منعکس‌کننده ساکنین این منطقه در زمان عیلامیان بوده‌است. واژهٔ خوز در عربی به صورت هوز و گاه به صورت حوز درآمده است. کلمه اهواز نیز در عربی جمع هوز می‌باشد که خود معرب خوز است و اهواز به معنای خوزی‌ها یا هوزی‌ها که در متون اسلامی به اسم مدینه الاهواز به معنای شهر خوزی‌ها آمده است و کلمهٔ هویزه هم بر وزن فُعیله به معنای خوز کوچک نیز از همین ریشه گرفته شده‌است. تاریخ این شهر توسط شاهپور دوم ساخته شد و در زمان خلیفه طائی ۳۸۱–۳۶۳ ه‍.ق / ۹۷۴–۹۹۱ م توسط دوبیس بن عفیف بن اسدی بازسازی شد", "version_id": "14303779404219524008"},
{"wikidata_id": "Q12596385", "text": "شیرموز شیر موز یک نوشیدنی سرد است که از مخلوط شیر و موز ساخته می‌شود. شیر موز را می‌توان با پسته، بادام، گردو و بستنی مخلوط کرد و نوشید. طرز تهیه شیرموز شیر، خرده‌های یخ، موز خرد شده و شکر را داخل میکسر بریزید و بزنید تا یکدست شود سپس سرو کنید. می‌توانید به جای شکر از مقداری خرمای بدون پوست و هسته استفاده کنید، همچنین می‌توانید مقداری پودر دارچین یا چند قطره اسانس وانیل به شیر موز اضافه کنید. استفاده از یخ برای دادن طعم بهتر و بافت کش دار به شیر موز است و می‌توانید استفاده نکنید، برای تهیه شیر موز تمام مواد باید سرد باشند، شیر موز را پس از آماده شدن سریع مصرف کنید تا ترش نشود. مواد مغذی یک لیوان شیر موز با یک دوم پیمانه موز خرد شده و یک پیمانه شیر کم چرب تهیه می‌شود و تنها ۱۶۰ کالری دارد. شیر موز منبع خوبی از فیبرها و پروتئین‌های سالم است. موز ۹ گرم فیبر و یک گرم پروتئین دارد در حالیکه شیر حاوی ۸ گرم پروتئین است و فیبری ندارد. مواد معدنی شیر منبع خوبی از کلسیم، پتاسیم، فسفر و منیزیم است. یک پیمانه شیر کم چرب حاوی ۲۹ درصد از نیاز روزانه شما به کلسیم و ۱۱ درصد نیاز روزانه به پتاسیم است. موز نیز حاوی پتاسیم است و می‌تواند ۱۱ درصد از نیاز روزانه شما را تأمین کند. کلسیم برای داشتن استخوان‌هایی سالم ضروری است. پتاسیم برای داشتن قلبی سالم مهم است و نقش بسیار مهمی در عملکرد ماهیچه‌ها و سیستم گوارشی باز می‌کند. ویتامین‌ها یک پیمانه شیر، ۵۴ درصد از نیاز روزانه شما به ویتامین B12 را تأمین خواهد کرد. کمبود این ویتامین می‌تواند منجر به ایجاد مشکلاتی همچون کم خوابی، خستگی مفرط، یبوست و افسردگی شود. شیر همچنین حاوی مقادیر اندکی از ویتامین A و C است. موز ۱۰ درصد از نیاز روزانه شما به ویتامین C را تأمین می‌کند. این ویتامین برای حفظ و نگهداری سلامت سیستم ایمنی بدن مهم است. شیرموز برای کاهش و افزایش وزن اگرچه بیشتر افراد در مورد مزایای شیر موز برای سلامتی آگاهی دارند اما از آن چشم پوشی می‌کنند زیرا فکر می‌کنند که مصرف شیر موز می‌تواند باعث افزایش وزن شود. این موضوع در واقع صحیح نیست. وجود مواد معدنی که در بالا نیز به آن‌ها اشاره کردیم می‌تواند به بدن انسان کمک کند. شما می‌توانید از مزایای موز برای بدن استفاده کنید. کاهش وزن سالم یک عدد موز بزرگ به تنهایی حاوی ۱۰۸ کالری و ۱۷٫۵ گرم کربوهیدرات است که برای عملکرد صحیح بدن ضروری است. از آنجایی که موز سرشار از ویتامین‌ها، مواد معدنی و فیبر است، به شما کمک می‌کند کمتر گرسنه شوید. همین امر نیز باعث می‌شود کمتر غذا بخورید. موز همچنین شاخص گلیسمی بسیار پایینی دارد و می‌تواند سطح قند خون را تنظیم کند. افزایش وزن سالم از آنجایی که موز مقادیر خوبی کالری دارد می‌توانید از آن برای افزایش وزن استفاده کنید. موز همچنین حاوی ویتامین B12 است و می‌تواند گردش خون را بهبود ببخشد. استفاده از شیر موز برای کاهش وزن یا افزایش وزن کاملاً به ترکیب نهایی شما بستگی دارد، اگر از شیر کم چرب به همراه مواد سالم و کم کالری استفاده کنید پس شیر موز بهترین اسموتی برای کنترل وزن است و اگر از شیر پرچرب در کنار افزودنی‌های پرکالری استفاده کنید پس شیر موز یک اسموتی پرکالری است که می‌تواند در افزایش وزن‌تان مؤثر باشد.", "version_id": "7974601002328064656"},
{"wikidata_id": "Q857276", "text": "موزه هنر مدرن پاریس شرح بنای موزه محل بنای موزه هنر مدرن پاریس در کنار رود سن، میان شانزه‌لیزه و برج ایفل در ضلع شرقی مرکز هنری پالادِتوکیو واقع شده که برای اولین بار برای نمایشگاه‌های بین‌المللی هنر و تکنولوژی سال ۱۳۱۶ بنا نها شد. مجموعهٔ موزه دربرگیرنده نزدیک به ده هزار اثر هنری شاخص از جنبش‌های هنری قرن بیستم و بیست‌ویکم است. سرقت موزه در سال ۱۳۸۹ در شب چهارشنبه مصادف با ۳۰ اردیبهشت ۱۳۸۹ پنج تابلوی نقاشی بسیار ارزشمند از موزه هنرهای مدرن شهر پاریس به سرقت رفت. گفته می‌شود این تابلوها شامل کبوتر و نخو دها اثر پیکاسو، پاستورال اثر هنری ماتیس، درخت زیتون نزدیک استک اثر ژرژ براک، زنی با بادبزن اثر آمدئو مودیلیانی و طبیعت بیجان لوسترها اثر فرناند لژه است که ارزش تابلوهای دزدیده شده بیش از ۶۰۰ میلیون دلار برآورد شده‌است. به گفته مقامات موزه، سارق به تنهایی یکی از شیشه‌های ساختمان موزه را شکسته و یکی از قفل‌های اصلی را هم با قیچی بریده بوده‌است. نمایشگاه تاریخ ناویراسته «تاریخ ناویراسته ایران» عنوان نمایشگاهی از ۲۰۰ اثر هنری، زاییده پنجاه و چهار سال خلاقیت هنرمندان معاصر ایران است که در تاریخ ۲۶ اردیبهشت سال ۱۳۹۳ در موزه هنرهای مدرن شهر پاریس افتتاح شد. نمایشگاه «تاریخ ناویراسته» روایتی از هنر و فرهنگ ایران است که سعی دارد تاریخ معاصر این سرزمین را به نمایش بگذارد. در این نمایشگاه یازده اثر از مجموعه موزه هنرهای معاصر تهران در کنار ۲۰۰ اثر دیگر از هنرمندان معاصر ایران به نمایش گذاشته شد، که در میان آن‌ها نام‌هایی چون کاوه گلستان، کاظم چلیپا، بهمن محصص، بهجت صدر، مرتضی ممیز، کامران شیردل، پرویز کیمیاوی، محسن راستانی و بهمن کیارستمی به چشم می‌خورد. این نمایشگاه به کوشش «کاترین دیوید»(Catherine David) و با هم‌کاری «مراد منتظمی» ، انتخاب و گردآوری شده بود.", "version_id": "13191689165065792942"},
{"wikidata_id": "Q7141357", "text": "پرویز دهداری اوایل زندگی پرویز دهداری (نام خانوادگی ایشان در واقع دهداریان بود که به دهداری معروف شده بود) در سال ۱۳۱۲ خورشیدی در شهرستان مرودشت در روستای «گلدشت» که به گویش محلی گندشلو گفته می‌شود متولد شد. خانواده او اصالتاً اهل روستای ترک نشین «گلدشت» واقع در ۳ کیلومتری مرودشت و مقیم آبادان بوده‌اند؛ که اندکی پیش از تولد وی مادر ایشان برای دیدار پدر خود به روستای گلدشت عزیمت می‌کند و ایشان در همان‌جا متولد می‌شود که مدتی پس از تولد وی به آبادان بازمی‌گردند. او در آبادان بزرگ شد و در همان‌جا به مدرسه رفت و فوتبال را آغاز نمود. او در اواخر دهه بیست به طور جدی به فوتبال پرداخت و ابتدا وارد باشگاه جم آبادان شد. در پی درخشش در بازی به تیم منتخب آبادان دعوت شد و از همان‌جا در مسابقات کشوری به تیم ملی رسید. فعالیت ورزشی او در دوران بازیکنی ابتدا برای تیمهای جم آبادان و شاهین آبادان بازی می‌کرد. سپس به تیم شاهین تهران پیوست. در اولین دوره مسابقات جام باشگاه‌های فوتبال ایران در سال ۱۳۳۹ او با بازوبند کاپیتانی تیم شاهین آبادان موفق شد نخستین قهرمانی باشگاهی فوتبال در ایران را کسب نماید. پس از آن به تیم شاهین تهران پیوست. دوره مربیگری تا زمان انحلال باشگاه شاهین در سال ۱۳۴۶ او با تیم شاهین تهران بود. سپس به پرسپولیس پیوست و مربیگری آن تیم را بر عهده گرفت. دهداری اولین مربی باشگاه پرسپولیس تهران بود. چندی پس از آن او به تیم بی ستاره گارد تهران رفت و نتایج درخشانی را با این تیم در لیگ تخت جمشید کسب نمود. پرویز دهداری یک الگوی ورزشی و اخلاقی در ورزش ایران به حساب می‌آید. او در کسوت مربیگری بازیکنان زیادی از جمله احمدرضا عابدزاده، جواد زرینچه، صمد مرفاوی و سیروس قایقران را در فوتبال ایران تربیت کرد. او در سال ۱۳۵۰ در سن ۳۸ سالگی سرمربی تیم ملی شد و در بازیهای مقدماتی المپیک مونیخ با موفقیت توانست تیم ملی را به رقابت‌های المپیک برساند. اما پیش از مسابقات از سمت خود کناره گیری کرد. علت این استعفا اختلاف وی با محمد رنجبر دستیارش بود. او پس از ۱۴ سال مجدداً در بازی‌های آسیایی ۱۹۸۶ سئول و نیز جام ملت‌های آسیا ۱۹۸۸ هدایت تیم ملی را بر عهده داشت. در رقابت‌های اخیر ایران در نهایت با پیروزی برابر چین به مقام سومی رسید اما شبهاتی در مورد تبانی جهت نرسیدن ایران به فینال آن بازیها وجود دارد. ولی پیش از رقابت‌های مقدماتی جام جهانی ۱۹۹۰ از سمت خود استعفا کرد. او همچنین مدتی سرپرست باشگاه فوتبال صنعت نفت آبادان بود. از حاشیه‌های دوران مربی گری او، استعفای ۱۴ نفر از بازیکنان تیم ملی، در هنگام برگزاری بازی‌های آسیایی ۱۹۸۶ به علت اختلافات با او و کادر فنی اش در تیم ملی، بود. اخلاق ورزشی او از جمله کسانی بود که اخلاق را بر ورزش مقدم می‌دانست و همین خلق و خو بود که اهالی ورزش او را معلم اخلاق خطاب می‌کردند. او بارها هدایا و جوایز دولتی را رد کرد و پیشکش‌هایی نظیر خانه و اتومبیل را نمی‌پذیرفت. مربی اسبق تیم ملی در سال ۱۳۷۱ به دلیل عارضه کلیوی درگذشت. از وی دو فرزند به نام‌های شاهین و شیدا به جای مانده‌است و همسر وی نیز در سال ۱۳۸۱ در پی سرطان در گذشت. همه ساله مراسم بزرگداشت پرویز دهداری در شهر آبادان برگزار می‌شود و یک خیابان در شهر آبادان که استادیوم ورزشی تختی آبادان در آن قرار دارد به نام او بلوار پرویز دهداری نامگذاری شده است.", "version_id": "5632591592454455915"},
{"wikidata_id": "Q56365304", "text": "هزارتو (مجموعه تلویزیونی) جزئیات مجموعه مستند با حمایت ادارهٔ کل تولید برنامه سیاسی صداوسیما ساخته می‌شود و جزوه معدود پروژه‌های بازسازی در تلویزیون است که نگارش آن دو سال به طول انجامید و شامل ترکیبی از مصاحبه، تصاویر آرشیوی، عکس، نقشه، تصاویر مستند و فیلم بازسازی است و لوکیشن‌های آن شامل کاخ گلستان، دانشکده جنگ، بیمارستان خانواده، شهرک سینمایی غزالی، دبیرستان انوشیروان دادگر و تعدادی از خانه‌های شخصی قدیمی است. مجموعه هزارتو شامل ۱۷۰ سکانش و حدود ۲۰۰ بازیگر در ان بازی کرده‌اند.", "version_id": "15107411118862423299"},
{"wikidata_id": "Q2659079", "text": "مکتب نشانه‌شناسی تارتو - مسکو مکتب نشانه‌شناسی تارتو - مسکو (به زبان انگلیسی: Tartu–Moscow Semiotic School) در سال ۱۹۶۴ میلادی (۱۳۴۳ خورشیدی) توسط یوری لوتمن در دانشگاه تارتو استونی شکل گرفت و فضای مناسبی برای برگزاری مباحث نشانه‌شناسی و انتشار مقالات در این زمینه را فراهم کرد. از جمله چهره‌های فعال مکتب تارتو می‌توان از ویاچلاسلاو ایوانف، یو آی لِوین، الکساندر پیاتیگورسکی، ایزاک رِوزین، دیمیتری سگال، یوری شگلُف، ولادمیر توپوروف، الکساندر ژولکوفسکی، میخائیل گاسپاروف و بوریس اوسپنسکی نام برد. مکتب نشانه‌شناسی تارتو متد بدیعی از آنالیز چندبعدی فرهنگ را گسترش داد.این جنبش نشانه‌شناسی با شرح و بسط پژوهش‌های صورت‌گرایان روسی و ساختارگرایان مکتب پراگ مورد توجه پژوهش‌گران رشته‌های متفاوتی چون ریاضیات، اسطوره‌شناسی، شرق‌شناسی، موسیقی و سینما قرار گرفتند. در این راستا زبانهای فرهنگ به عنوان سیستم مدل سازی ثانویه در ارتباط با زبان گفتاری در نظرگرفته می‌شود.این متد درک خلاقانه تری از استفاده زباهای مختلف فرهنگ را میسر می‌کند. مرکز این توجه به نظریه‌های نوین ارتباط، سیبرنتیک، ترجمهٔ ماشینی و زبان‌شناسی برمی‌گشت. مهم‌ترین عامل در شکل‌گیری این مکتب جدید نشانه‌شناسی، گردهمایی بررسی ساختاری نظام‌های نشانه‌ای در سال ۱۹۶۲ در مسکو بود. این مکتب نشانه‌شناسی به‌طور عمده به سبب نشریه آن «مطالعات سیستمهای نشانه» که توسط دانشگاه تارتو منتشر می‌شود شناخته شده‌است.این نشریه قدیمی‌ترین مجله نشانه‌شناسی در دنیا است که از سال ۱۹۶۴ تا امروز منتشر می‌شود. در دوره اول بین دهه‌های شصت و هفتاد میلادی مکتب نشانه‌شناسی تارتو دنباله روی روش ساختارگرایی و به شدت تحت تأثیر فرمالیسم روسیه بود.از دهه هشتاد میلادی روش مطالعاتی آن مشخصا به پساساختارگرایی و در ارتباط با معرفی سمیوسفر توسط یوری لاتمن و ارتباط آن با اورگانیسیسم گسترش پیدا کرد. از دهه نود میلادی این مکتب نشانه‌شناسی در دپارتمان نشانه‌شناسی دانشگاه تارتو و توسط کالوی کول؛ پتر توروپ؛ میهائیل لاتمن و دیگران رهبری می‌شود.", "version_id": "14324730411788513802"},
{"wikidata_id": "Q856063", "text": "ابزارگرایی ابزارگرایی یا ابزارانگاری (Instrumentalism) در فلسفه علم دیدگاهی است که بر اساس آن یک نظریه علمی، یک ابزار مفید برای درک جهان محسوب می‌شود. یک مفهوم یا یک نظریه باید به واسطه اینکه چقدر مؤثر یک پدیده را شرح می‌دهد و پیش بینی می‌کند، ارزیابی شود، تا اینکه چقدر با دقت واقعیت عینی را توصیف می‌کند. ابزارگرایی از مناظره میان ضدواقع گرایی و واقع گرایی فلسفی یا علمی دوری می‌کند. که شاید بهتر باشد آن را به عنوان غیر واقع گرایی توصیف کنیم. ابزارگرایی پایه‌های ارزیابی را از اینکه آیا پدیده‌های مشاهده شده در واقع وجود دارند یا نه، به سمت تحلیل اینکه آیا نتایج ارزیابی مطابق با پدیده مشاهده شده است یا خیر، منتقل کرد.", "version_id": "17817213243365626294"},
{"wikidata_id": "Q273034", "text": "لوسی ماد مونتگومری خردسالی لوسی در۳۰ نوامبر ۱۸۷۴ در کلیفتون (نیو لاندن کنونی) واقع در جزیره پرنس ادوارد چشم به جهان گشود. او در ۲۱ ماهگی مادرش را در اثر بیماری سل از دست داد و پدرش که گرفتار حزن و اندوه مرگ همسر شده بود، حضانت او را به پدربزرگ و مادربزرگ مادری‌اش سپرد و در هفت سالگی او را ترک کرد و به پرینس آلبرت رفت. لوسی که ۷ سال بیشتر نداشت به کاوندیش رفت تا با پدربزرگ و مادربزرگش زندگی کند؛ آن‌ها رفتار سختگیرانه‌ای با او داشتند. لوسی علی‌رغم داشتن خویشاوندانی در آنجا، بسیاری از دوران کودکی‌اش را در تنهایی گذراند و همین تنهایی به خلق دوستان و دنیاهای خیالی و ذهنی او و در نهایت تقویت قوهٔ تخیلش کمک کرد. او دوران آموزش ابتدایی را در کاوندیش گذراند، البته به‌جز یک‌سال (۱۸۹۱–۱۸۹۰) که نزد پدر و نامادری‌اش به پرینس آلبرت بازگشت. در این زمان، لوسی اولین شعرش را به نام On Cape LeForce در مجلهٔ شارلوت در پرینس آلبرت منتشر کرد. او پس از یک‌سال به پرنس ادوارد بازگشت و پس از پایان تحصیلات پیش‌دانشگاهی در کاوندیش، به کالج پرنس ولز در شارلوت تاون وارد شد و توانست در رشتهٔ دبیری مدرک کارشناسی خود را دریافت کند. او دو سال تحصیل را در یک سال به اتمام رساند و سپس در رشتهٔ ادبیات در دانشگاه دالهاوزی واقع در نوا اسکوشیا مشغول به تحصیل شد. پس از اتمام تحصیل، مونتگومری در مدارس مختلف جزیرهٔ پرنس ادوارد به‌عنوان مدرس مشغول به کار شد. در اوایل سال ۱۸۹۷ داستان‌های کوتاه خود را در مجله‌ها و روزنامه‌ها چاپ کرد. او بسیار پرکار بود و از ۱۸۹۷ تا ۱۹۰۷ بیش از ۱۰۰ داستان منتشر کرد. ازدواج و تشکیل خانواده او که دختری جوان، زیبا، خوش‌اندام و بسیار شیک‌پوش بود، در طول دوران تدریسش توجه پسران جوان بسیاری را به خود جلب کرد. او در ۱۴ سالگی رابطه‌ای را با پسری اهل کاوندیش به نام «نیت لاک هارت» آغاز کرد که برایش تنها رابطه‌ای بچگانه بود و لذا پیشنهاد ازدواجش را رد کرد. در اوایل ۱۸۹۰ جان پیچارد استاد مونتگرمی به او علاقه‌مند شد و تلاش کرد با دانش خود او را تحت تأثیر قرار دهد، اما مونتگومری با برادر دوستش، ویل پیچارد وارد رابطه شد و در نهایت پیشنهاد ازدواج هر دوی آن‌ها را رد کرد، چرا که به‌نظر او استادش فردی بسیار کوته‌فکر و ویل پیچارد فقط دوست خوبی بود. لوسی در سال ۱۸۹۷ پیشنهاد ازدواج دانشجویی به نام ادوین سیمپسون را پذیرفت، وی در جایی نوشت که چون به دنبال یافتن «عشق و تکیه‌گاهی» بوده و آینده روشنی برای خود متصور نبوده، این ازدواج را پذیرفته‌است. سپس زمانی که در Lower Bedeque تدریس می‌کرد، به یکی از اعضای خانواده‌ای که با آن‌ها زندگی می‌کرد علاقه‌مند شد اما این دلباختگی نیز دیری نپایید و سرانجام در سال ۱۸۹۸ پس از ناراحتی‌ها و سرخوردگی‌های بسیار نامزدی خود را با سیمپسون به هم زد و دیگر چشم‌انتظار عشقی رمانتیک نماند. لوسی در سال ۱۸۹۸ به کاوندیش برگشت تا با مادربزرگ بیوه‌اش زندگی کند. در سال‌های ۱۹۰۱ تا ۱۹۰۲ در روزنامه‌های Morning Chronicle و The Daily Echo مشغول به کار شد و تا زمان مرگ مادربزرگش (سال ۱۹۱۱)، از او مراقبت کرد. گرچه او از محل انتشار آثارش درآمد خوبی کسب می‌کرد اما می‌دانست که، «ازدواج انتخابی ضروری برای زنان در کانادا است». اندکی پس از مرگ مادربزرگش در سال ۱۹۱۱، لوسی با یوئن مک‌دونالد (۱۹۴۳–۱۸۷۰)، کشیش کلیسای پرزبیتری ازدواج کرد و به‌دنبال انتقال همسرش به کلیسای لیزکدیل به انتاریو نقل مکان کرد. مونتگومری یازده کتاب بعدی‌اش را در عمارت کلیسای لیزکدیل نوشت. این ساختمان در حال حاضر به موزهٔ لوسی ماد مونتگومری تبدیل شده‌است. این زوج صاحب سه پسر شدند که پسر سوم آن‌ها هنگام تولد درگذشت. او به‌خاطر وظایف مادری و تلاش برای کنار آمدن با زندگی کلیسایی، چند بار دچار افسردگی شد، و به گفتهٔ خودش، «برای زنی که به دنیا شادی داده بود، این زندگی بسیار غم‌انگیز بود». حرفه نویسندگی مونتگمری بیشتر به خاطر مجموعه رمان‌هایی شناخته می‌شود که با آن شرلی در گرین گیبلز منتشر شده در ۱۹۰۸ آغاز شد. آن شرلی در گرین گیبلز موفقیتی سریع را برای او به همراه داشت. شخصیت اصلی رمان، دختربچه‌ای یتیم به نام آن شرلی، مونتگمری را به شهرتی چشمگیر در دوران زندگی‌اش رساند و او در سطح بین‌المللی نیز مطرح کرد. رمان اول، با مجموعه رمان‌های دیگری با مرکزیت کاراکتر معروفش آن شرلی، ادامه یافت و دنباله‌دار شد. در سال ۱۹۲۰ نوشتن دربارهٔ «آن» را متوقف کرد و در یادداشت‌هایش نوشت که از این شخصیت خسته شده‌است. هرچند مجموعه کتاب‌های دیگر او، «امیلی»، «پت» و تک رمان‌هایش آثار موفقی بودند، اما با کتاب‌های «آن» قابل مقایسه نبودند. در سال ۱۹۲۶ خانواده او به نوروال در انتاریو (هالتون هیلز امروزی) نقل مکان کردند که امروزه به باغ یادبود لوسی ماد مونتگومری تبدیل شده‌است. در سال ۱۹۳۵ پس از بازنشستگی همسرش به ساوانسی در انتاریو رفتند و خانه‌ای خریداری کردند که مونتگومری آن را «پایان سفر» نامید. او پس از ۱۵ سال دنباله‌های آن را به نام‌های «آن در ویندی پاپلز» و «آن در اینگل ساید» نوشت. همچنین کتاب دیگری به نام «Jane of Lantern Hill» را هم در سال ۱۹۳۷ نوشت. مونتگومری در آخرین سال زندگی‌اش، نهمین کتابش را با شخصیت محوری «آن» نوشت که مجموعه‌ای از ۱۵ داستان کوتاه، ۴۱ شعر دربارهٔ «آن» و پسرش والتر (که برای سربازی به جبهه رفت و کشته شد) بود و نام آن را «The Blythes Are Quoted» گذاشت. این کتاب در روز مرگ وی به دست ناشرش رسید اما به دلایل مبهمی به چاپ نرسید. یکی از محققان می‌گوید ممکن است لحن تاریک و ضدجنگ کتاب باعث چاپ نشدن آن در اواسط جنگ جهانی دوم شده باشد و بالاخره نسخهٔ کامل آن پس از ۶۷ سال در اکتبر ۲۰۰۹ به چاپ رسید. مونتگومری در طول زندگی‌اش یک دیوان شعر، ۲۰ رمان، ۳۰ مقاله و ۵۳۰ داستان کوتاه منتشر کرد. آثار، خاطرات و نامه‌های این نویسنده، توسط علاقه‌مندان و دانشگاهیان سراسر جهان، خوانده و تدریس می‌شوند. درگذشت مونتگومری در ۲۴ آوریل سال ۱۹۴۲ بر اثر ایست قلبی در تورنتو درگذشت. در کنار تخت‌خواب او یادداشتی پیدا شد که در آن نوشته بود: «طلسم‌ها عقلم را زائل کردند و نمی‌دانم که با این طلسم‌ها چه کنم. خدا مرا ببخشد و امیدوارم دیگران هم مرا ببخشند حتی اگر درکم نکنند. وضعیت من بسیار بد و غیرقابل تحمل است، هیچ‌کس این را درک نمی‌کند. عجب پایانی‌ست بر زندگی‌ای که همیشه همهٔ تلاشم را در آن به‌کار گرفته‌ام.» نوهٔ مونتگومری در سال ۲۰۰۸ این موضوع را فاش کرد که مادربزرگش از افسردگی رنج می‌برده‌است که به‌دلیل سال‌ها مراقبت از شوهرش بدان دچار شده بود. شوهر وی از بیماری روانی رنج می‌برد و ممکن است مونتگومری هنگام استفاده از قرص‌های ضد افسردگی بیش از حد مصرف کرده باشد. مونتگومری در قبرستان کاوندیش به خاک سپرده شد و مراسم یادبود او در مزرعهٔ گرین گیبلز برگزار شد. یادبود مؤسسهٔ ال.ام. مونتگومری که در سال ۱۹۹۳ در دانشگاه جزیرهٔ پرنس ادوارد تأسیس شد، به افرادی که در مورد زندگی، آثار، فرهنگ و تأثیر مونتگومری بر ادبیات تحقیق کنند، بورس تحصیلی اهدا می‌کند. مجموعهٔ این مؤسسه شامل رمان‌ها، دست‌نوشته‌ها، متون، نامه‌ها، عکس‌ها، صداهای ضبط‌شده، آثار هنری و سایر موارد منتسب به مونتگومری است. بزرگ‌ترین مجموعهٔ مونتگومری در دانشگاه گوئلف نگه‌داری می‌شود. اولین بیوگرافی منتشرشده از زندگی مونتگومری، کتاب The Wheel of Things: A Biography of L. M. Montgomery (۱۹۷۵)‎، نوشتهٔ مولی گیلن است. اساس کتاب گیلن، ۴۰ نامهٔ مونتگومری به دوستش جورج بوید مک میلان در اسکاتلند است. مری روبیو و الیزابت واتسون در انتشارات آکسفورد در دههٔ ۱۹۸۰ مجموعه‌ای از مجلات وی را منتشر کردند. بیشتر مقالات، مصاحبه‌ها، نقدهای آثار مونتگومری، جزئیات مرگ و مراسم ختم وی در کتاب بنجامین لوفبور به نام خوانندهٔ ال.ام. مونتگومری The L. M. Montgomery Reader, Volume 1: A Life in Print (۲۰۱۳) ذکر شده‌است. مارک توین گفته‌است، شخصیت «آن» در کتاب مونتگومری عزیزترین، سرزنده‌ترین و پرتحرک‌ترین کودک پس از آلیس فناناپذیر است. در کانادا از مونتگومری به‌عنوان اولین زنی که عضو انجمن هنری سلطنتی بریتانیا شده‌است، قدردانی شده و در سال ۱۹۳۵ به او مقام سلطنتی اعطا شد. شهرت او به کانادا ختم نمی‌شود. برای مثال، هزاران ژاپنی هر سال از مزرعهٔ ویکتوریایی روستای کاوندیش در جزیرهٔ پرنس ادوارد دیدن می‌کنند. در سال ۲۰۱۲، طبق نظرسنجی منتشرشده در ژورنال کتابخانهٔ مدرسه، نسخهٔ اصلی رمان «آن در گرین گیبلز» رتبهٔ نهم را در بین بهترین کتاب‌های کودک منتشرشده به خود اختصاص داد. در بریتانیا این کتاب رتبهٔ ۴ را در نظرسنجی بی‌بی‌سی برای بهترین رمان‌های محبوب داخلی به خود اختصاص داده‌است. خانهٔ مونتگومری در عمارت لیسکدیل در انتاریو و زمین‌های اطراف گرین گیبلز، خانهٔ کاوندیش وی در جزیرهٔ پرنس ادوارد به‌عنوان اماکن ملی تاریخی کانادا ثبت شده‌اند. مونتگومری نیز در سال ۱۹۴۳ به‌عنوان شخصیت برجستهٔ تاریخ ملی توسط دولت کانادا شناخته شد. پادشاه جورج پنجم نشان افسر رتبهٔ امپراتوری بریتانیا (OBE) را به مونتگومری اعطا کرد. این نشان تنها نشانِ دریافت‌شده توسط شهروندان کانادایی تا دههٔ ۱۹۷۰ بود. در ماه مهٔ ۱۹۷۵ سازمان پست مرکزی تمبری به یاد «لوسی ماد مونتگومری، آن در گرین گیبلز» منتشر کرد. شهر تورنتو پارکی را به احترام وی پارک لوسی ماد مونتگومری لقب داد و در سال ۱۹۸۳ خانه‌ای را که طی سال‌های ۱۹۳۵ تا ۱۹۴۲ تا زمان مرگش در آن زندگی می‌کرد، به‌عنوان مکان تاریخی ثبت کردند. در صد و چهلمین سالگرد مونتگومری در ۳۰ نوامبر سال ۲۰۱۵، گوگل با تغییر آرم خود در ۱۲ کشور یاد وی را گرامی داشت. مجموعه داستان های کوتاه سریال قصه‌های جزیره بر اساس شخصیت‌ها و داستان‌های رمان های کوتاه لوسی ماد مونتگومری ساخته شده است.", "version_id": "7324430848890063994"},
{"wikidata_id": "Q2620419", "text": "بنارویه جمعیت جمعیت بنارویه برابر با ۱۷۳۲۷تن است (سرشماری ۹۵)، درآمد مردم اکثراً از کشاورزی دادوستد و سفر به کشورهای حوزه خلیج فارس می‌باشد. بخش بنارویه در حال حاضر مستقل بوده و شامل شهر بنارویه و دهستان ده فیش که شامل ۶ روستای شرفویه؛ مارمه؛ بختیارویه؛ حسن‌آباد مرگماری؛ دهفیش؛ لاغران است، می‌باشد. آثار باستانی معروف‌ترین اثر باستانی بنارویه شاه‌نشین می‌باشد که به دوره پیشدادی و قبل از هخامنشیان برمیگردد و آتشکذه ای کنار (دولاب) قدمت هفت هزار ساله دارد و با آتشکده کاریان قدمت برابری دارد. تنگ گور که با شواهد معبدهای مربوط به دوره میترایی هست دامنه شاه‌نشین می‌باشد و قبور سلسله مادها می‌توان مشاهده کرد. خندق معروف که با دیوارهایی به ارتفاع ۱۲ متر و با خشت و گل ساخته شده‌است که عمر آن به دوران قبل از اسلام برمی گردد می‌باشد. از دیگر آثار باستانی بنارویه: شاه نشین \" نقاره خانه که بر بالای کوه شاه نشین که با ارتفاعی در حدود ۲۰۰۰متر ساخته شده‌است، چاه‌های معروف که دربالای کوه حفرشده و معروف بهدولو می‌باشند به سلسه هخامنش برمیگرده تعداد چاه‌ها سه حلقه می‌باشد که طی پیمایشی که از سوی باشگاه غارنوردی و غارشناسی شیرازجوان در شهریور سال ۱۳۹۶ به عمل آمد، عمق چاه اول ۷۴/۶۰ متر و چاه دوم ۶۳ متر و چاه سوم ۲۲ متر برآورد گردید و به عنوان انبار گندم استفاده می‌شده مذهب دین مردم بنارویه اسلام و مذهبشان شیعه جعفری می‌باشد، زبان مردم این ناحیه اچُمی یا همان پارسی پهلوی ساسانی بنارویی که گویشی متفاوت از گویش مردم جنوب فارس و غرب هرمزگان است می‌باشد.", "version_id": "6149572477673902155"},
{"wikidata_id": "Q2662381", "text": "سونوگرافی فراصوتی داپلر سونوگرافی داپلر نوعی از سونوگرافی است که با استفاده از اثر داپلر تصاویری از حرکت بافت‌ها و مایعات در بدن (معمولاً خون) فراهم آورده به‌علاوه، سرعت نسبی آن‌ها را نسبت به مبدل فراصوت نیز به دست می‌آورد. در سونوگرافی داپلر با محاسبه شیفت فرکانسی ایجاد شده در اکوی دریافتی از نمونه توسط مبدل فراصوت، سرعت و جهت حرکت خون یا بافت متحرک اندازه‌گیری می‌شود. به‌طور مثال می‌توان سرعت و جهت حرکت جریان خون درون سرخرگ یا جریان خون خروجی از دریچه‌های قلب را تعیین کرد. برای به تصویر کشیدن سرعت و جهت حرکت از داپلر رنگی (Color Doppler) یا داپلر جریان رنگی (Color flow Doppler) استفاده می‌شود که در آن سرعت خون با توجه به مقیاس رنگی در نظر گرفته شده، با یک رنگ به خصوص نشان داده می‌شود. تصویر رنگی داپلر معمولاً با تصویر معمول دوبعدی و سیاه و سفید سونوگرافی (Brightness mode) ترکیب می‌شود و تصویر سونوگرافی داپلکس را ایجاد می‌کند که تصویر آناتومی محل مورد بررسی را نیز به صورت همزمان نشان می‌دهد. سونوگرافی داپلر در بسیاری از حوزه‌ها قابل استفاده می‌باشد. به عنوان مثال، برای مطالعات قلبی-عروقی (سونوگرافی سیستم عروقی و قلب) و اندازه‌گیری جریان خون معکوس سیستم عروقی در بیماری پرفشاری ورید باب در کبد از این تصویربرداری استفاده می‌شود. نحوه عملکرد اطلاعات به‌دست آمده از سونوگرافی داپلر به صورت داپلر طیفی که در آن سرعت خون در طی زمان نشان داده می‌شود یا با استفاده از تصاویر نشان داده می‌شوند. تصاویر مورد استفاده شامل داپلر رنگی و داپلر توان (Power Doppler) می‌باشد. در داپلر رنگی سرعت و جهت حرکت خون از روی شیفت فرکانسی سیگنال داپلر اندازه‌گیری شده و به‌وسیله رنگ نمایش داده می‌شود اما در داپلر توان دامنه سیگنال داپلر یا دامنه فرکانس‌های شیفت یافته اندازه‌گیری شده و از آن برای شناسایی مواد متحرک استفاده می‌شود و هر دامنه را با رنگ‌های متفاوت نشان می‌دهند. دستگاه‌های فراصوت امروزی از داپلر با امواج پالسی (Pulsed wave Doppler) برای اندازه‌گیری سرعت استفاده می‌کنند. در این روش دستگاه تولیدکننده پالس فراصوت رشته‌ای از پالس‌ها را ارسال و سپس دریافت می‌کند در این روش شیفت فرکانسی هر فاز در نظر گرفته نمی‌شود زیرا پالس‌ها کوتاه بوده و اندازه‌گیری شیفت فرکانسی ممکن نمی‌باشد بلکه به جای آن تغییرات فاز پالس اندازه‌گیری می‌شود و از روی تغییرات فاز اندازه‌گیری شده در طی زمان به وسیله پالس‌های کوتاه ارسال شده و دریافت شده، شیفت فرکانسی را محاسبه می‌کنند. برتری اصلی استفاده از داپلر با امواج پالسی نسبت به استفاده از داپلر موج پیوسته (Continuous Wave Doppler) وجود اطلاعات وابسته به مکان در داپلر با امواج پالسی می‌باشد که فاصله مکان مورد بررسی تا مبدل فراصوت را مشخص می‌کند. این فاصله از روی اختلاف زمانی بین ارسال و دریافت پالس توسط دستگاه و دانستن سرعت صوت در محیط به‌دست می‌آید. از جمله معایب داپلر با امواج پالسی امکان رخداد پدیده الیاسینگ در آن می‌باشد. لغت فراصوت داپلر (Doppler ultrasound) و سونوگرافی داپلر (Doppler sonography) برای هر دو نوع مکانیزم داپلر موج پیوسته و داپلر با امواج پالسی مورد استفاده قرار می‌گیرد. باید این نکته را در نظر داشت که استانداردی برای نمایش رنگ در داپلر رنگی وجود ندارد. بعضی از آزمایشگاه‌ها برای نمایش سرخرگ از رنگ قرمز و نمایش سیاهرگ از رنگ آبی استفاده می‌کنند. بعضی از رگ‌ها شامل قسمت‌هایی هستند که خون در آن‌ها به سمت مبدل در جریان است و در عین حال قسمت‌هایی را دارا می‌یلشند که خون در آن‌ها از مبدل دور می‌شوند این اتفاق باعث تصویرسازی غیر منطقی با استفاده از رنگ در رگ‌هایی می‌شود که قسمتی از آن‌ها سرخرگ و قسمتی سیاهرگ می‌باشد. آزمایشگاه‌های دیگر نیز از رنگ قرمز برای نشان دادن جریان به سمت مبدل و از رنگ آبی برای نمایش جریان دور شونده از مبدل استفاده می‌کنند. تصویربرداری داپلر از راه جمجه تصویربرداری داپلر از راه جمجمه (Transcranial Doppler) یا تصویر برداری رنگی داپلر از راه جمجه سرعت خون را در رگ‌های مغزی اندازه‌گیری می‌کنند. در این روش تصویر برداری از آنالیز طیف فرکانسی سیگنال آکوستیک دریافتی استفاده می‌شود و به عنوان یکی از تست‌های تشخیص تغییرات و بیماری‌های موجود در مغز و سیستم عصبی مرکزی (Acoustocerebrography) به‌کار می‌رود. این تست‌ها برای کمک به تشخیص آمبولی، تنگی عروق، انقباض تدریجی عروق (Vasospasm) و سایر مشکلات استفاده می‌شوند. علاوه بر این برای تشخیص بیماری سلول‌های داسی شکل خونی و ایزوکمیک (Ischemic) در مغز که بسته شدن عروق مغزی و کاهش اکسیژن و گلوکز را در مغز در پی دارد نیز کاربرد دارد. تجهیزات مورد استفاده برای این تست‌ها قابل حمل می‌باشد. این تست‌ها اغلب با سایر تست‌ها از جمله تصویربرداری تشدید مغناطیسی(MRI)، آنژیوگرافی تشدید مغناطیسی، تصویر برداری داپلکس شریانی و سی تی اسکن (CT scan) انجام می‌گیرد. کلیه‌ها از سونو گرافی داپلر به‌طور گسترده در سونوگرافی از کلیه‌ها استفاده می‌شود. عروق موجود در کلیه‌ها به سادگی توسط سونوگرافی داپلر رنگی قابل ارزیابی می‌باشند. با استفاده از داپلر طیفی حاصل از سرخرگ‌های کلیه، سرعت سیستولیک ماکسیمم، شاخص مقاومت و نمودار شتاب تخمین زده می‌شود. اگر سرعت سیستولیک ماکسیمم بیشتر از 180cm/s باشد نشان دهنده تنگی عروق بیش از %۶۰ می‌باشد؛ و شاخص مقامت بالای ۰٫۷ نیز نشان دهنده غیرنرمال بودن مقاومت عروق کلیه می‌باشد. قلب اکوکاردیوگرافی داپلر یکی از کاربردهای سونوگرافی داپلر در زمینه بررسی قلب می‌باشد. اکوکاردیوگراف می‌تواند ارزیابی دقیقی از جریان خون، سرعت خون و ماهیچه‌های قلب به دست آورد. یک از محدودیت‌های این روش این است که پالس فرستاده شده باید تا حد امکان موازی جریان خون باشد. از دیگر کاربردهای آن ارزیابی عملکرد دریچه‌های قلب، بررسی وجود هر گونه ارتباط غیرعادی بین سمت راست و چپ قلب، وجود جریان نشتی در دریچه‌های قلب و محاسبه برون ده قلبی می‌باشد. برای افزایش کنتراست در تصویر برداری فراصوت از میکروحباب‌های پر شده از گاز استفاده می‌شود که می‌تواند باعث بهبود اندازه‌گیری‌ها شود. مانیتور جنین داپلر این دستگاه قابلیت تشخیص تپش قلب جنین را دارا می‌باشد و در مقیاس کوچک و دستی ساخته می‌شود. برخی از نمونه‌های آن ضربان قلب جنین را نیز بر حسب تعداد تپش در دقیقه نمایش می‌دهد.", "version_id": "11572203748088820483"},
{"wikidata_id": "Q7205153", "text": "بنیاد پلاشرز تاریخچه سالی لیلینتال، نیکوکار و فعال اجتماعی اهل سانفرانسیسکو، که از گسترش سلاحهای هسته‌ای نگران بود، این بنیاد را در سال ۱۹۸۱ تأسیس کرد. سالی لیلینتال در اکتبر سال ۲۰۰۶ در سن ۸۷ سالگی، در حالی که رئیس اعلای بنیاد پلاشرز بود، درگذشت. در سال ۲۰۰۸ هیئت مدیره Joseph Cirincione را به ریاست بنیاد منصوب کرد. نام پلاشر به معنی تیغه گاوآهن هست. الهام بخش این نام، باب ۲ آیات ۳–۴ از کتاب اشعیا هست که در آن از کوبیدن شمشیر به تیغه گاوآهن سخن می‌رود و اصطلاح کوبیدن شمشیر به گاوآهن کنایه از تبدیل تسلیحات به کاربردهای صلح‌آمیز هست.", "version_id": "8685549119637363063"},
{"wikidata_id": "Q1069397", "text": "رسوب شیمیایی حمامی روشرسوب شیمیایی حمامی (CBD)راهی برای لایه نشانی روی لایه‌های نازک و نانومواد می‌باشد که برای لایه نشانی در سطح گسترده یا لایه نشانی پیوسته مورد استفاده قرار می‌گیرد. در سال ۱۹۹۲ میلادی بروکمن سرب(‖)سولفید (PbS) را به وسیله روش رسوب لایه‌ای حمامی یا روش پرورشی لایه نشانی کرد. مزایا و معایب مهمترین مزیت روش رسوب لایه‌ای حمامی در این است که در ساده‌ترین حالتش یعنی با داشتن ظرف حاوی محلول واجزای مربوط به پایه رسوبی انجام می‌پذیرد. یکی از مشکلات این روش درهدر رفتن محلول پس ازهرلایه نشانی می‌باشد. روش رسوب لایه‌ای حمامی به صورت پایدار، چسبنده، یکپارچه وروی لایه‌های سخت با قابلیت تولید مجدد خوبی توسط فرایند نسبتاً آسانی عمل می‌کند. لایه نشانی روی سطوح نازک به شدت به شرایط لایه نشانی مانند زمان لایه نشانی، ساختارودمای محلول، توپوگرافی و ساختار شیمیایی لایه بستگی دارد. مکانیسم واکنش روش رسوب لایه‌ای حمامی از دو مرحله تشکیل شده:جوانه زنی و رشد لایه رسوبی که بر اساس تشکیل فاز جامد از محلول می‌باشد. در روش رسوب لایه‌ای حمامی سطح در محلول حاوی ماده رسوب کننده غوطه ور می‌شود.", "version_id": "10226620745211306331"},
{"wikidata_id": "Q61063426", "text": "یاپ هارتسن زندگی‌نامه یاپ هارتسن (Jacobus Cornelis Haartsen) در سال ۱۹۶۳ در شهر لاهه هلند به دنیا آمد وی در رشته علوم تحصیل کرده و مدرک مهندسی خود را در سال ۱۹۸۶ در رشته مهندسی برق دریافت کرده‌است. هارتسن در خلال تحصیل مدتی در شرکت زیمنس در شهر لاهه فعالیت کرد و پس از آن به آیندهون رفت و در شرکت فیلیپس مشغول به کار شد. وی به تحصیل ادامه داد و در سال ۱۹۹۰ با درجه دکترا از دانشگاه فنی «دلفت» فارغ‌التحصیل شد و از تز خود با عنوان برنامه‌ریزی سطح آکوستیک و تشخیص موج در سیلیکون دفاع کرد. هارتسن در سال ۱۹۹۱ با شرکت اریکسون قرارداد همگاری بست و از آن سال به مدت ۲ سال در نمایندگی این شرکت در کشور آمریکاکار کرد و بعد به سوئد رفت و تا سال ۱۹۹۷ در این شرکت ماند. وی از سال ۱۹۹۷ در دانشگاه به عنوان استادیار به آموزش دانشجویان پرداخت. همچنین از سال ۲۰۱۰ هارتسن به عنوان افسر ارشد رشته فناوری شناخته می‌شود. یاپ هارتسن یک مخترع و محقق در رشته مهندسی برق است و شهرت وی به خاطر اختراع سیستم بلوتوث است. هارستن، در سال ۲۰۱۲ به خاطر اختراع بلوتوث، نامزد دریافت جایزه مخترعین اروپا شده‌است. این جایزه را اداره ثبت اختراعات اروپا در ماه ژوئن، در کپنهاگ به برنده اهدا خواهد کرد. هارستن در آزمایشگاهی در اِمِن؛ دهکده‌ای کوچک در قلب هلند، زندگی می‌کند و به همراه تیم پژوهشی‌اش، به دنبال کاربردهای تازه بلوتوت است.", "version_id": "2666565550353543800"},
{"wikidata_id": "Q56280455", "text": "اسماعیل رنگرز پیشینه اسماعیل پیش از دستگیری به خاطر این قتل‌ها یک بار سابقه دستگیری به علت منازعه را داشته‌است. وی ۱۵ سال قبل دختر خردسالی را به خانه پدری اش می‌کشاند اما دختر بچه فریاد کشیده و از دست او می‌گریزد. بعد از آن پدر دختر به منزل او مراجعه کرده و با او درگیر می‌شود و به خاطر همین درگیری پرونده‌ای در کلانتری تشکیل می‌شود، اما خانواده دختر به خاطر آنچه حفظ آبرو نامیده‌اند از شکایت خودداری می‌کنند. همسر نخست اسماعیل در پی این ماجرا از او جدا می‌شود. قتل‌های پیشین همچنین وی به سه قتل اقرار کرد. در سال ۹۱ خانمی مفقود می‌شود و با توجه به سرنخ‌هایی که وجود داشته اسماعیل به اتهام آدم‌ربایی وی دستگیر می‌شود و دو هفته در بازداشت به سر می‌برد، ولی از آنجا که دلیلی مبنی بر اینکه این خانم به قتل رسیده به دست نمی‌آید او با صدور قرار منع تعقیب آزاد می‌شود؛ ولی اسماعیل در آخرین دستگیری و بازرسی اعتراف به قتل وی کرده‌است. در سال ۹۳ جسدی کشف شد که قاتل آن نامشخص بود. پس از قتل آتنا و بررسی تحقیقات، خودروی اسماعیل مورد بازرسی قرار گرفت و چکی به نام مقتول کشف شد. وی به این قتل نیز اقرار و اعتراف کرد او را به قتل رسانده‌است. ماجرای قتل آتنا آتنا اصلانی دختر هفت‌سالهٔ ایرانی اهل پارس‌آباد بود که در ۲۸ خرداد ۱۳۹۶، توسط قاتل زنجیره‌ای معروف به اسماعیل رنگرز به قتل رسید. دادستان شهرستان پارس‌آباد گفت «آتنا زمان‌هایی که کنار بساط پدرش بود، برای خوردن آب به جلوی مغازهٔ رنگرزی که در نزدیکی بساط پدرش بود، می‌رفت. صاحب مغازه مردی ۴۰ ساله بود که آتنا و پدرش را از مدت‌ها قبل می‌شناخت و برای او نقشه کشیده بود.» همچنین، به گفتهٔ دادستان اردبیل، انگیزه او از این کار اذیت و آزار جنسی بوده‌است. اسماعیل رنگرز در اعترافات خود گفت: «دو سه روزی بود که با دیدن آتنا وسوسه شده بودم. روز حادثه جلوی مغازه‌ام آمد که آب بخورد و چون کسی آنجا نبود، به طرفش رفتم. خواستم نقشه‌ام را اجرا کنم، اما او شروع کرد به فریاد زدن. برای همین دستم را روی دهانش گذاشتم و وقتی به‌خودم آمدم که دیگر نفس نمی‌کشید. ترسیده بودم و جسدش را داخل ساکی گذاشتم و آن را به پارکینگ بردم و در بشکهٔ پلاستیکی مخفی کردم تا سر فرصت در محلی خلوت رها کنم؛ اما چند روز بعد به‌عنوان مظنون دستگیر شدم و رازم فاش شد.» دستگیری و برملا شدن قتل با بررسی دوربین‌های مداربسته مشخص شد که آتنا در محدودهٔ مغازهٔ قاتل ناپدید شده‌است، اما لحظهٔ ورود او در هیچ دوربینی به ثبت نرسیده بود. در این زمان اسماعیل به‌عنوان مظنون دستگیر و جهت بازجویی روانهٔ زندان شد. منزل او مورد بازرسی قرار گرفت، اما پلیس از وجود پارکینگی که قاتل در مکانی نزدیک در اختیار داشت باخبر نبود. به گفتهٔ برادر قاتل، او از زندان با همسرش تماس گرفت و خواست که نسبت به امحای مواد مخدر نگهداری شده در پارکینگ اقدام نماید. همسر اسماعیل رنگرز، پس از پیدا کردن بشکه‌ای که جسد در آن قرار داشته و بوی تعفن می‌داده، برادر قاتل را در جریان قرار می‌دهد و او نیز جسد را از درون بشکه کشف می‌کند و به پلیس خبر می‌دهد. مجازات وی سحرگاه ۲۹ شهریور ۱۳۹۶ در ملأ عام اعدام شد.", "version_id": "531147307353925618"},
{"wikidata_id": "Q11267", "text": "مسیه ۱۰ مسیه ۱۰(به انگلیسی: Messier 10) یا ان‌جی‌سی ۶۲۵۴ یک خوشه ستاره‌ای کروی در صورت فلکی مارافسای است که فاصله آن از زمین سیزده هزار سال نوری و قدر ظاهری آن ۷٫۵ است. این جسم در تاریخ ۲۹ مه ۱۷۶۴ از سوی شارل مسیه کشف شد. وی این جسم را در فهرست خود به عنوان شماره ۱۰ یادداشت کرد. وی این جسم را به عنوان یک «سحابی بدون ستاره» توصیف کرد ولی بررسی‌های بعدی نشان داد که مسیه ۱۰، یک خوشه کروی دارای هزاران ستاره‌است. مسیه ۱۰ قطر ظاهری ۲۰ آرک‌دقیقه دارد یعنی دوسوم قطر ظاهری کره ماه. مسافت آن از کره زمین ۱۴٬۳۰۰ سال نوری برآورد می‌شود.", "version_id": "1602179941574670196"},
{"wikidata_id": "Q338990", "text": "جنبش دسترسی به دانش جنبش دسترسی به دانش (A2K)،مجموعه‌ای از گروه‌های مدنی، دولتها، و افراد هستند که بر سر این ایده با هم توافق دارند که دانش بایستی با اصل‌های زیربنایی عدالت، آزادی و رشد اقتصادی پیوند بخورد. تاریخچه بیانیه برلین برای دسترسی آزادانه به دانش‌های علمی و علوم انسانی در سال ۲۰۰۳ بیانیه بزرگی بود که توانست اهداف جنبش را در رابطه با انتشار آکادمیک منعکس کند. گفتمان حقوق بشر بند ۲۷ام از اعلامیه جهانی حقوق بشر از دسترسی به دانش و علم حمایت می‌کند. دانش بوم‌شناسی بین‌المللی دانش بوم‌شناسی بین‌المللی (با نام پیشین سی پی تک) می‌گوید: «دغدغه‌های جنبش دسترسی به دانش درباره کپی‌رایت و سایر قوانینی است که بر روی دانش تأثیرگذارند و جنبش این‌ها را در درون یک پلتفرم خط مشی و نیاز اجتماعی قابل درک قرار می‌دهد: دستیابی به کالاهای دانش.»", "version_id": "2613729255646043893"},
{"wikidata_id": "Q186198", "text": "نیم‌کره شرقی نیم‌کره شرقی واژه‌ای در دانش جغرافیا است و به منطقه‌ای اشاره می‌کند که از نصف‌النهار مبدأ (گرینویچ) آغاز شده و بخشی از کره زمین شامل قاره آسیا، اروپا، افریقا و اقیانوسیه و آب‌های اقیانوس هند است. این نیمکره به وسیله اقیانوس اطلس و اقیانوس آرام از نیم‌کره غربی جدا می‌شود. طول جغرافیایی ۲۰ درجه غربی و ۱۶۰ درجه شرقی غالباً مرزهای این نیم‌کره به‌شمار می‌آیند. این منطقه از دیدگاه جغرافیای فرهنگی و ژئوپلیتیک به عنوان بر قدیم شناخته می‌شود. بر خلاف خط استوا که به طور واقعی زمین را به دو نیم‌کره شمالی و نیم‌کره جنوبی تقسیم می‌کند تقسیم زمین به دو نیم‌کره شرقی و غربی حاصل یک پیمان بین‌المللی است و واقعیت فیزیکی ندارد. نیم‌کره شرقی بیش از شش میلیارد نفر جمعیت دارد. تعداد و تنوع موجودات و مساحت خشکی‌های نیم‌کره شرقی بیشتر از نیم‌کره غربی است.", "version_id": "12429470818252634702"},
{"wikidata_id": "Q55425200", "text": "جوشکاری مقاومتی غیریکنواخت جوشکاری مقاومتی غیریکنواخت (به انگلیسی: Dissimilar friction stir welding) یا DFSW شاخه ای از جوشکاری اصطکاک (FSW) است که در سال ۱۹۹۱ در مؤسسه جوش (TWI) اختراع شد. برای اتصال فلزات پایه همچون آلومینیوم، مس، فولاد، تیتانیوم، منیزیم و سایر مواد از این روش استفاده می‌شود. این روش شاخه ای ازجوشکاری حالت جامد است که به این معنی است که هیچ گونه ذوب ماده وجود ندارد. DFSW مبتنی بر گرمای اصطکاکی است که توسط یک ابزار ساده ساخته می‌شود تا ماده را ابتدا نرم کرده و آن‌ها را با استفاده از ابزارهای چرخشی و حرکت خطی ابزار دیگر، جوش دهد. در ابتدا، این روش عمدتاً برای اتصال به فلزات نازک آلومینیومی به علت وجود نقص‌های خرد شدن در اتصال به آن‌ها با روش‌های جوشکاری ذوبی مانند تخلخل همراه با ترکیبات ضخیم ترکیب متشکل استفاده می‌شد. DFSW به عنوان یک روش کارآمد برای اتصال مواد گوناگون در دهه گذشته مورد توجه قرار گرفته‌است. مزایای زیادی برای DFSW در مقایسه با سایر روشهای جوشکاری جود دارد، از قبیل هزینه کم، کاربر پسند وسادگی عملیات، که منجربه کاربردها ی بسیار متنوع از جوشکاری مقاومتی غیریکنواخت برای اتصالات می‌شود. ابزار جوشکاری، مواد پایه، ماده اصلی (ثابت) و یک دستگاه فرز، مواد و تجهیزات مورد نیاز برای DFSW می‌باشد. از سوی دیگر، دیگر روش‌های جوشکاری، همچون جوشکاری قوس الکتریکی (SMAW) معمولاً نیاز به کرگر بسیار حرفه‌ای و همچنین تجهیزات نسبتاً گران‌قیمت دارند. اصول جوشکاری DFSW مکانیزم DSFW بسیار ساده است. یک ابزار چرخشیدر فلزاصلی غوطه ور می‌شود و گرما تولید شده توسط اصطکاک بین سطح ابزار و سطح بالای فلز پایه منجر به نرم شدن مواد پایه می‌شود. به عبارت دیگر، حرکت چرخشی ابزارباعث مخلوط شدن ابزار با فلزاصلی می‌شود و مواد مغذی خنثی را ایجاد می‌کند. پس از آن، ابزار حرکت به سمت درون رابط ایجاد می‌کند. در نتیجه، پیوند نهایی به عنوان یک پیوند مکانیکی و متالورژیکی در رابط کاربری مورد توجه قرار می‌گیرد. این دوپیوند برای دستیابی به خواص مکانیکی مناسب ضروری هستند. طرح‌های لبه ای و انتهایی، شایع‌ترین نوع جوشکاری در DFSW هستند. در جوشکاری مقاومتی غیز یکنواخت یک ماده به‌طور کلی سخت‌تر از دیگری است. به‌طور کلی، مواد سخت و نرم در طول جوشکاری با این روش، به ترتب پیشروی و عقب‌نشینی می‌کنند. هندسه ابزار پیکربندی ابزار یک عامل مهم برای رسیدن به یک اتصال صوتی است. این ابزار شامل دو بخش از جمله شانه ابزار و پین ابزار است که در تصویر مقابل نشان داده شده‌است. شانه ابزار برای تولید گرمای اصطکاک به‌شمار می‌رود، در حالی که پین ابزار برای محکم کردن مواد نرم شده مورد توجه قرارمی گیرد. اشکال مختلفی برای پین و شانه وجود دارد. پین‌های استوانه ای، مستطیل، مثلثی و رشته‌ای استوانه ای شایع‌ترین طرح‌های مناسب برای پین هستند. Featureless shoulder و scrolled shoulder مناسب‌ترین طراحی برای شانه ابزاراست.انتخاب ابزارمناسب وابسته به مواد پایه است که به یک دیگر متصل می‌شوند. به عنوان مثال برای اتصال آلومینیوم و مس ازفولاد آلیاژی سخت کاری شده در دمای بالا استفاده شده‌است در حالی که برای اتصال فلزات سخت‌تر مانند اتصال تیتانیوم / آلومینیوم، ازتنگستن کارباید استفاده می‌شود. پارامترهای جوشکاری در DFSW، خواص مکانیکی عمدتاً شامل استحکام کششی، سختی، مدول الاستیسیته و تنش تسلیم است. انتخاب پارامترهای جوش مناسب در دستیابی به خواص مکانیکی مناسب اثرگذار است. سرعت چرخش ابزار (دور در دقیقه)، سرعت حرکت خطی ابزار (میلی‌متر در دقیقه)، زاویه شیب ابزار (درجه)، فاصله ابزارتا سطح (میلی‌متر)، میزان نفوذ ابزار (میلیمتر) و هندسه ابزار مهم‌ترین پارامترهای جوشکاری در DFSW هستند. مرکز ابزار به‌طور معمول در مرکز اتصال مفصل برای اتصالات مشابه مانند اتصالات آلومینیوم / آلومینیوم و مس و مس قرار می‌گیرد. در مقابل، آن را نسبت به مواد نرم‌تر در DFSW جابجا می‌شود که به نام «ابزار جبران» است. این یک عامل مهم برای دستیابی به مفصلی است که دارای نقص جوشکاری کوچکتر و خواص مکانیکی بالاتر است . به‌طور کلی، مواد سخت‌تر و نرم‌تر به ترتیب در طرف پیشرو و طرف عقب‌نشینی قرار می‌گیرد. صرف نظر از هندسه ابزار، سرعت چرخش ابزار و جابجایی نقش مهمی در خواص مکانیکی و متالورژی نهایی جوشکاری دارد و به عنوان مهم‌ترین پارامترهای جوشکاری DFSW مورد توجه قرار گرفته‌است. میزان تولید گرما یک ابزار چرخشی غیرمصرفی به محل اتصال ماده پایه ریخته می‌شود. گرمای اصطکاکی از شانه ابزار در سراسر جوش، منجر به تغییر شکل پلاستیک موضعی در ماده اولیه می‌شود. حرارت محلی تولید شده توسط این ابزار از روند زیر است: در مرحله اولیه، عمدتاً از گرمای اصطکاک بین پین کاسته شده و مواد اصلی ایجاد شده‌است. پس از آن، زمانی که شانه به سطح بالا می‌رسد، به‌طور عمده توسط حرارت اصطکاکی بین سطح شانه و سطح بالای فلزات پایه تولید می‌شود. در ادامه، مواد نرم شده با هم توسط پین چرخش که باعث ایجاد جوشکاری حالت جامد می‌شوند. همگرا می‌شوند. Frigaard نشان دادد که سرعت چرخش ابزار و قطر شانه ابزار عامل اصلی در تولید گرما است. حرکت جریان مواد مکانیزم پیوند در DFSW بر اساس دو مفهوم ساده است. اول، مواد مخلوط شده که همان جریان مخلوط فلزات نرم و سخت است به ماده سخت که منجر به پیوند مکانیکی قوی در محل اتصال می‌شوند، وصل می‌شوند. علاوه بر این، برای افزایش و بهبود خواص مکانیکی مفصل، یک اتصال متالورژیکی در محل اتصال تشکیل شده می‌شود. حرکت جریان مواد در سراسر DFSW بستگی به پارامترهای مختلفی از جمله نحوه فرایند جوش، هندسه ابزار و مواد پایه دارد. هندسه ابزار مهم‌ترین عامل در دستیابی به جریان مناسب مواد است. چالش FSW می‌تواند یک روش کارآمد برای استفاده از مواد متفاوتی باشد و نتیجه از نظر قدرت کششی، مقاومت برشی و توزیع سختی امیدوارکننده است. با این حال، بیشترین احتمال شکستن پیوند در محل اتصال است. علاوه بر این، حتی مواردی که در آن فلزات پایه شکسته شده‌اند، رفتار شکننده ای را نشان می‌دهند. از جمله طول عمر کم، که می‌تواند به شکل‌گیری IMCها منجر شود. باید بین استحکام کششی و انعطاف‌پذیری جوش‌ها تعادل برقرار شود تا از جوش‌های متفاوتی در کاربردهای صنعتی استفاده شود.", "version_id": "9737271530194466986"},
{"wikidata_id": "Q44827", "text": "استان سانتیاگو دل استرو تاریخچه پیش از ورود اسپانیایی‌ها به آمریکای جنوبی، استانی که اکنون سانتا فه نام دارد زیستگاه بومیان (ساناویرونس و خوریستونوکوتس) بود. این استان به گونه ای شگفت‌آور، محل زندگی صدهزار نفر از گویشوران گونه ای محلی زبان کچوا (زبان اینکاها) می‌باشد. دیه گو ده روخاس در سال ۱۵۴۲ نخستین کسی که به منطقه رسید. فرانسیسکو ده آگیره شهر سانتیاگو دل استرو را در سال ۱۵۵۳ بنا کرد. سانتیاگو دل استرو زیر تسلط دولت‌های مختلفی از جمله توکومان بوده‌است. به دلیل توجه کمی که به این شهر می‌شد تا اوایل قرن ۲۰، جمعیتی معادل ۵۰۰۰ نفر داشت. با ایجاد منطقه سالتا، سانتیاگو دل استرو به توکومان ملحق شد و بعدها در خلال جنگ استقلال (۱۸۲۰) با رهبری فرماندار خوان فیلیپه ایبارا از توکومان جدا شد. از حامیان برجسته استان، قانون‌گذار و آهنگساز مشهور، آمانسیو خاسینتو آلکورتا بود. تلاش‌های وی جهت مدرن کردن تجارت و نظام مالیاتی و بهبود سیستم بانک داخلی بود. در اوایل قرن ۲۰، استان توانست اراضی مورد مناقشه با استان چاکو را به دست آورد. بدین ترتیب استان دارای ۴ شهر و ۳۵ هزار نفر جمعیت شد. احداث سد لوس کوئیروگا در سال ۱۹۵۰زمین‌های کم‌آب استان را آبیاری می‌کرد. چشمه‌های آب گرم ریو اوندو که در شمال غرب شهر سانتیاگو دل استرو قرار دارد با وجود آنکه در مسیری صخره دار قرار داشت، جمعیت بسیاری را به سوی خود جذب می‌کرد. این چشمه‌ها نخستین بار توسط اسپانیایی‌ها در سال ۱۵۴۳ مشاهده شدند. پروفسور هرکولس کورتی در سال ۱۹۱۸ به خاصیت درمانی آب‌های ریو اوندو پی برد. به زودی جمعیت زیادی به آن منطقه روانه شدند. به همین دلیل اولین هتل رسمی در دهه ۱۹۴۰ تأسیس شد. چشمه‌های اب گرم ریو اوندو پس از چشمه‌های ریکیاویک ایسلند مقام دوم را در جهان دارند. در سال ۱۹۴۸ پرونیست جوان، کارلوس خوارز فرماندار سانتیاگو دل استرو شد. او بعدها به چهره سیاسی برجسته استان بدل گشت. وی چهره واقعی خود را با رویه به ظاهر دوستانه اش پنهان می‌کرد و ترتیب قتل رقبای خود را صادر می‌کرد. (سزار ایتوره در ۱۹۹۶ و خراردو سوئلدو در ۱۹۹۸). وی در سال ۲۰۰۲ و در رابطه با قتل دو زن جوان بازداشت شد. جغرافیا و اقلیم بیشتر استان بخشی از منطقه گران چاکو می‌باشد که شامل زمین‌های هموار و در برخی موارد فرورفتگی‌هایی است. تالاب‌های حوضهٔ رودهای سالادو و دولسه دراین فرورفتگی‌ها شکل گرفته‌است. خاک خشک آن در نواحی نیمه بیابانی و استپی سرشار از آهک و نمک می‌باشد. دمای هوای متوسط در استان با هوایی گرم و نیمه استوایی و فصولی بی باران ۲۱ درجه می‌باشد. بیشترین دمایی که تاکنون گزارش شده ۵۰ درجه بوده‌است. میزان بارش متوسط در زمستان ۱۲۰ م.م. بوده‌است. اقتصاد استان سانتیاگو دل استرو با تولید ناخالص داخلی برابر۹/۲ میلیارد دلار در سال ۲۰۰۶ و درآمد سرانه ۳۵۶۰ همچون سایر ایالات شمالی از نظر اقتصادی کم توسعه می‌باشد. تکیه گاه اقتصادی استان با نمایه ای روستایی، محصولات زراعی (۱۲ درصد اقتصاد استان) چون پنبه (بیست درصد تولید ملی)، سویا، ذرت و پیاز می‌باشد. رو رود سالادو و دولسه مزارع منطقه را آبیاری می‌کنند از سایر فعالیت درآمدزای سانتیاگو دل استرو، پرورش دام به ویژه در شرق استان است. تولیدات صنعتی کمتر از ۱۰ درصد اقتصاد سانتیاگو را تشکیل می‌دهد. از جمله آنها: صنایع غذایی، صنعت چرم، نساجی و چوب می‌باشند. در ضمن بخش معدن درصد ناچیزی از اقتصاد را به خود اختصاص می‌دهد. در بخش خدمات، صنعت جهانگردی منبع درامدزایی می‌باشد. جاذبه‌های توریستی استان عبارتند از: موزه و ساختمان‌های تاریخی شهر سانتیاگو دل استرو چشمه‌های آب گرم ریو اوندو پارک ملی کوپو سد فرونتال برای ورزش‌های آبی فرهنگ از چهره‌های برجسته تاریخی استان، کلنل \" خوان فرانسیسکو بورخس \"، رهبر جنگ استقلال است. نویسنده معروف، خورخه لوئیز بورخس، از اخلاف وی است. رهبران انقلابی و پایه‌گذاران حزب انقلابی کارگران و ارتش انقلابی خلق - چون ماریو روبرتو و فرانسیسکو رنه سانتوچو – نیز از چهره‌های مهم تاریخی استان هستند. ازچهره‌های فرهنگی سانتیاگو می‌توان به فیلیپه تابوآدا، رامون گومز کورنت، کارلوس سانچز گراماخو، الفردو گوگنا، ریکاردو تورینیو، رافائل تورینیو (همگی نقاش)، خورخه واشینگتن ابالوس، برناردو فیخو، کلمنتینا روزا کنل، خولیو کاره راس (همگی نویسنده) و آمانسیو خاسینتو آلکورتا (آهنگساز) اشاره نمود. مهم‌ترین وجه میراث فرهنگی استان را موسیقی (فولکلور) چاکاره را و سامبا تشکیل می‌دهد.", "version_id": "4762391957228812624"},
{"wikidata_id": "Q923066", "text": "EMV EMV روش پرداختی است مبتنی بر یک استاندارد فنی برای کارت‌های پرداخت هوشمند و برای پایانه های پرداخت و خودپردازهایی که با آن سازگار است. بر اساس این استاندارد پایانه‌های پرداخت و خودپرداز می‌توانند این کارت‌ها را بپذیرند. کارت‌های EMV کارت‌های هوشمندی‌اند که داده‌هایشان علاوه بر کارت مغناطیسی (به منظور پشتیبانی از روش‌های گذشته) بر روی مدار مجتمع نیز ذخیره می‌شود. این روش شامل کارت‌های تماسی (کارت‌هایی که باید به صورت فیزیکی در یک کارت خوان وارد شوند) و کارت‌های غیرتماسی (که می‌توانند بدون تماس با کارت خوان و از فاصله نزدیک با استفاده از فناوری RFID خوانده شوند) می‌شود. کارت‌های پرداختی که سازگار با استاندارد EMV باشند بسته به اینکه چه روش اصالت‌سنجی ای توسط صادرکننده کارت اتخاذ شود، اغلب کارت Chip and PIN یا Chip and Signature نامیده می‌شوند. EMV کوته نوشت Europay, MasterCard و Visa است، سه شرکتی که در آغاز استاندارد را ایجاد کردند. هم‌اکنون این استاندارد توسط EMVCo (کنسرسیومی متشکل از Visa, MasterCard, JCB, American Express, China UnionPay و Discover)مدیریت می‌شود.", "version_id": "13999882812791734827"},
{"wikidata_id": "Q5936089", "text": "زرگان زرگان محله‌ایی در شمال اهواز است. نام این محله از قبیله زرگان (زرقان) که شاخه‌ای از قبیله مشهور عرب «ربیعه بن نزار» است گرفته شده‌است. اکثریت ساکنان زرگان از همین قبیلهٔ عرب هستند. این محله در شمال شهر اهواز و در ابتدای اتوبان اهواز به مسجد سلیمان می‌باشد. در سال‌های نه چندان دور محله زرگان به صورت دهی مجزا از شهر اهواز قرار داشت که برای رسیدن یا عبور از آن می‌بایست حداقل ربع ساعتی راه طی می‌شد. سالها قبل و در اوایل دهه پنجاه، عملیات احداث نیروگاه زرگان آغاز و و در اواسط همین دهه به پایان رسید که اکثر نیروهای متخصص نیروگاه در همین محله زرگان اسکان داشته‌اند. در حال حاضر با توجه به افزایش محدوده شهری اهواز، زرگان به عنوان پیکره‌ای از گستره اهواز درآمده‌است. زرگان خود به دو شاخه المُعَمّر و السُمّاگ تقسیم می‌شود که شاخه المعمر در مکان دیگری ساکن هستند ودراین منطقه که به آن زرگان گرانه می گویند شاخه السماگ حضور دارند. از شیوخ مهم زرگان می‌توان به شیخ سعدون،شیخ ماید،شیخ ترکی،شیخ سلطان،شیخ غالب،شیخ عامروشیخ چاسب اشاره کرد که هر یک در دوره ای و یا در کنار هم نقش بسزایی در پیشرفت زرگان داشتند. در جنگ ایران و عراق زرگان یکی از پایگاه‌های مهم اعزام نیرو به جبهه بود. نیروهای نظامی قسمت شمال اهواز و بخش باوی از حوزه بسیج زرگان به جبهه منقل می‌شدند. از مردم زرگان حدود ۵۷ نفر در این جنگ شهید شدند. در زرگان یک منطقه کاملاً باستانی هست که در محل فعلی نیروگاه زرگان می‌باشد", "version_id": "14499968319963862352"},
{"wikidata_id": "Q6566432", "text": "اسماعیل شفیعی سروستانی زندگی‌نامه در هفده سالگی به عنوان معلم به روستاهای اطراف استان فارس رفت و به عنوان معلم دبستان و مدرسه راهنمایی، به تدریس مشغول شد. دومین دیپلم خود را در سال ۱۳۵۶ شمسی در رشته طبیعی (تجربی) از دبیرستان نمازی شیراز گرفت و بلافاصله تحصیل در رشته برق قدرت (الکتروتکنیک) را در انستیتو تکنولوژی شیراز آغاز کرد و به عنوان دانشجوی ممتاز در این رشته فارغ‌التحصیل شد. تدریس در هنرستان فنی، بخشی از سال‌های زندگی او را به‌خود اختصاص داد. به دلیل علاقه به فرهنگ و ادبیات تغییر رشته تحصیلی داد و دانشجوی زبان وادبیات فارسی شد و در دانشگاه‌های کرمان، شیراز و بالأخره شهر تهران تحصیل کرد. در سال دوم رشته زبان و ادبیات فارسی دانشگاه شیراز اوّلین اثرش با عنوان «بازخوانی کلیله و دمنه» منتشر شد. پس از آن مجموعه‌ای ۱۰ جلدی بازخوانی وتدوین آثار دستغیب را منتشر ساخت. وی در ادامه مطالعاتش، به پژوهش در حوزه «غرب و یهود» پرداخت. شفیعی برای چند سال پیاپی مسئول امور کتابخانه‌های آموزش و پرورش استان فارس و بعد از ان امور سمعی، بصری و سینمایی بود. پس از دیدارش با محمدجواد باهنر وزیر آموزش و پرورش وقت و توصیه وی، به تهران نقل مکان کرد. اوبه مدت هفت سال به عنوان عضو هیئت علمی دردانشگاه تدریس نمود. شفیعی سروستانی از سال ۱۳۷۰ به گروه بزرگ مطبوعاتی «مؤسسه کیهان» پیوست و به عنوان «نویسنده ارشد» این مؤسسه و پس از آن «دبیر سرویس فرهنگ و معارف» به فعالیت پرداخت. اوّلین سلسله مقالات شفیعی سروستانی که با عنوان «کودک ناقص‌الخلقه روشنفکری به راه افتاده‌است»، منتشر شد. بجز کیهان آثار وی در بسیاری از روزنامه‌ها (رسالت، جمهوری، همشهری و...)، ماهنامه‌ها وسایت‌ها منتشر شده‌است. وی هم‌چنین در برنامه‌های رادیویی وتلویزیونی از جمله برنامه تاجمعه ظهور و عطرعاشقی حاضر و به اظهار نظر می‌پرداخت. وی در سال ۱۳۷۴ موسسه‌ای مطبوعاتی، تحقیقاتی، انتشاراتی و اطلاع رسانی به نام موعود را تأسیس کرد و دائرةالمعارف موعود آخرالزمان را منتشر کرد.", "version_id": "2105854038188334981"},
{"wikidata_id": "Q5708899", "text": "ساغری‌سازان ساغری‌سازان قدیمی‌ترین و اولین محله شهر رشت است. این محله از گذر بادی‌الله در خیابان مطهری شروع شده و به میدان پل عراق ختم می‌شود. وجه تسمیه این محله از ترکیب ۲ کلمه ساغری به معنای کفش و سازان تشکیل شده‌است چون این محله در دورانی راسته کفاشان بوده‌است. ساغری در لغت به معنای نوعی چرم دباغی شده‌است که در آن زمان طلاب و روحانیان از این نوع کفش استفاده میکردند. تاریخچه علت این که این محله را اولین محله شهر رشت می نامند این است که افراد سرشناس و بانفوذ زیادی در این محل زندگی میکردند و دارای حمام‌های بسیار و بازار بوده‌است. اماکن شاخص چندین گذر معروف در این محله قرار دارد که از آن جمله می‌توان سنگ پل و دانشسرا را نام برد. از مساجد معروف این محله مسجد حاج سمیع كه قدیمی‌ترین مسجد از نظر کارشناسان آثار باستانی متشکل از ده فیل پا با سقفی سنتی و سفال چین شده، مسجد گلدسته که در قدیم گلدسته ای داشت که از آنجا می شد تمام رشت را دید و مسجد معروف دیگر مسجد آقا سید عباس می‌باشد که مدفن ۲ تن از نوادگان امامان در آنجا قرار دارد. در فرهنگ در فیلم «در دنیای تو ساعت چند است؟» (صفی یزدانیان ١٣٩٣) به محله ساغری سازان رشت اشاره شده و بخشی از فیلم در کوچه‌ها و خیابان‌های این محله فیلمبرداری شده‌است.", "version_id": "9359977293066901617"},
{"wikidata_id": "Q865751", "text": "ساکورایو ساکورایو یا چای شکوفهٔ گیلاس (به ژاپنی: 桜湯 Sakurayu) یک نوشیدنی ژاپنی است که از شور ساکورا و آب جوش به وجود می‌آید. ساکورایو معمولاً در مراسمی که پیوند دو نفر جشن گرفته می‌شود، مانند خواستگاری یا جشن عروسی بجای چای سبز استفاده می‌شود. در این نوع چای ساکورای منفرد بکار نمی‌رود و باید ساکورا به صورت دوتائی و پیوسته باشد. تهیه شور ساکورا در تهیهٔ شور ساکورا از نمک و سرکه آلو استفاده می‌شود. ساکورا از نوع یائه-زاکورا (ساکورای پرگلبرگ) انتخاب می‌شود. بعد از تبدیل به شور گلبرگ‌های ساکورا جمع شده و پس از قرار گرفتن در آبجوش باز شده و زیبایی خاصی پیدا می‌کنند. شهر هادانو در استان کاناگاوا مرکز تهیهٔ شور ساکورا بوده و در حدود ۸۰ درصد این فراورده در این شهر تولید شده و از آنجا به سراسر ژاپن پخش می‌شود. شور ساکورا در تهیهٔ اونیگیری ساکورا و تزئین آنپان نیز به کار می‌رود. حمام آب معدنی نام ساکورایو همچنین در سراسر ژاپن برای نامگذاری حمام آب معدنی نیز بکار می‌رود.", "version_id": "5584692219306337897"},
{"wikidata_id": "Q1751753", "text": "خودرو زره‌پوش شناسایی خودرو زره‌پوش شناسایی طبقه‌ای از خودروهای زره‌پوش جنگی است که برای مأموریت‌های شناسایی در داخل خاک دشمن، گشت‌زنی در خطوط مقدم نبرد، و دیده‌بانی و هدایت آتش توپخانه استفاده می‌شوند. سرعت مهمترین ویژگی مورد نیاز برای این خودروهای زرهی است. به همین دلیل خودروهای شناسایی زره سبکتری نسبت به زره‌پوش‌های دیگر دارند و برای حفاظت از خود بیشتر به سرعت و چابکی متکی هستند. کوچکی و صدا و دود کمتر نیز به پنهان ماندن این خودروها از دید دشمن کمک می‌کند. زره‌پوش‌های شناسایی برای دفاع از خود و درگیری با دشمن بایستی مسلح نیز شده باشند. ضمن اینکه گاهی بایستی به اجرای آتش اقدام کنند تا از طریق آتش برگشتی دشمن موقعیت دقیق دشمن را پیدا کنند. بیشتر این خودروها از تیربارهای کالیبر پایین استفاده می‌کنند تا اندازه و وزن خودرو افزایش نیابد و صدا و دود کمتر سلاح‌های کوچکتر به پنهان ماندن آن‌ها کمک کند، اما برخی از آن‌ها به سلاح‌های قوی‌تری مجهز می‌شوند تا در نقش‌های ثانویه‌ای چون دفاع از جناحین نیروهای زرهی نیز کارآمد باشند. به خصوص فرانسوی‌ها که همواره به ساخت خودروهای زرهی شناسایی با شاسی‌های سبک و قوی‌ترین سلاح ممکن اعتقاد داشته‌اند. کلاس «خودرو زره‌پوش شناسایی» تا حدی با کلاس «تانک سبک» هم‌پوشانی دارد. معمولاً خودروهای چرخ‌داری که برای این نوع ماموریت‌ها ساخته می‌شوند خودرو زره‌پوش شناسایی و خودروهای شنی‌دار که با توپ‌های قوی‌تری مسلح شده‌اند تانک سبک نامیده می‌شوند. ماموریت‌های خودروهای زرهی شناسایی گاهی شامل حمل نیروهای دیده‌بان و پیاده کردن آن‌ها برای ماموریت‌هایی چون استقرار در پست‌های مراقبت، رفتن به مکان‌هایی که با خودرو قابل عبور نیست یا علامت‌گذاری میدان‌های مین، هم می‌شود.", "version_id": "4830724963714401532"},
{"wikidata_id": "Q5875069", "text": "نلی زندگی‌نامه نلی در سال‌های آخر دبیرستان توسط یکی از دوستانش به فریدون فرخزاد معرفی شد و او، وی را به یک برنامه تلویزیونی آورد که با اولین اجرا بسیار گل کرد و از آن به بعد در بسیاری از برنامه‌های تلویزیون شرکت کرد و از هنرمندان ثابت شوهای رنگارنگ بود. همراهی نلی با سلیمان واثقی (سلی) در چند ترانه، مورد توجه مردم قرار گرفت، به‌طوری‌که از آن زمان به بعد، معمولاً نام زوج «سلی و نلی» به صورت یک جا به کار می‌رفت. تفاوت زیاد جثه ریز نقش نلی در برابر مردی درشت اندام چون سلیمان واثقی ترکیب جالب توجهی به وجود می‌آورد که احتمالاً همین فاکتور، یکی از عوامل محبوبیت این زوج بود. نلی بعد از انقلاب به بریتانیا رفت", "version_id": "6058132689434403744"},
{"wikidata_id": "Q31067678", "text": "عبدالحسین علی‌آبادی تولد و تحصیلات عبدالحسین علی‌آبادی لیسانس حقوق خود را از مدرسه حقوق و علوم سیاسی اخذ کرد و سپس به خارج از کشور رفته و در رشته‌های حقوق مدنی و همچنین فلسفه مدرک دکترا خود را از دانشگاه پاریس اخذ کرد. فعالیت‌های کاری و سیاسی علی‌آبادی فعالیت‌های خود را در دادگستری تا مقام دادستان کل کشور ادامه داد. او از همراهان دکتر مصدق در دیوان بین‌المللی لاهه در سال ۱۳۳۱ و عضو هیئت خلع ید از شرکت نفت BP بود. او همچنین پس از اتمام تحصیلات در دانشکده حقوق و علوم سیاسی دانشگاه تهران و دانشکده پلیس تدریس می‌کرد. او و برادرش محمد سروری حدود ۱۰ سال رئیس دیوان عالی و دادستان کل کشور بودند. هرکدام از برادران علی‌آبادی دارای یک نام خانوادگی متفاوت بودند:ملک‌آبادی (قاضی اسبق و رئیس محکمه شرع تهران)، محمد سروری (وزیر دادگستری)، اسدالله ناظری، شیخ هدایت برادران حسینیه ارشاد علی‌آبادی از مؤسسان حسینیه ارشاد به همراه محمد همایون و ناصر میناچی در سال ۱۳۴۶ بود بنا به وصیت او اموال پس از مرگ به حسینیه ارشاد وقف شد.", "version_id": "13205482388507399131"},
{"wikidata_id": "Q64711793", "text": "دنیا کافی نیست (بازی ویدئویی) داستان بازی داستان این بازی بر اساس فیلم معروف جیمز باند با همین نام که در سال ۱۹۹۹ میلادی ساخته شده‌است، طراحی گردیده. در این بازی جیمز باند (با نقش آفرینی پیرس برازنان) مأمور رسیدگی و تحقیق در مورد قتل یکی از سرمایه داران و حمله به خطوط لوله‌کشی یک شرکت نفتی انگلیسی می‌شود. گیم‌پلی گیم پلی این بازی در نسخه‌های مختلف منتشر شده تفاوت‌هایی دارد، اما کلیات سری بازی‌های جیمز باند مانند مأموریت‌های انفرادی، استفاده از انواع ابزار و اسلحه‌های متنوع در هر سه نسخه این بازی مشترک است. متفرقه نسخه‌های ویندوز و پلی استیشن ۲ این بازی نیز در سال ۲۰۰۰ قرار بود ساخته شود که این طرح کنسل گردید.", "version_id": "16730609670872389382"},
{"wikidata_id": "Q83174", "text": "یوجنیو مونتاله زندگی‌نامه مونتاله پس از انتخاب مشاغل گوناگون در سال ۱۹۲۶ به فلورانس رفت تا در یک مؤسسه انتشاراتی مشغول کار شود از سال ۱۹۲۹ تا ۱۹۳۸ گرداننده «کابینه علمی- ادبی» بود و چون عضویت حزب فاشیستها را نداشت از آن سمت مجبور به استعفا گشت. مدتی ادیتور مجله دو هفتگی II odo بود ۴ دفتر شعر از این نویسنده شاعر منتشر گشته‌است، از سال ۱۹۴۷ منتقد موسیقی و ادبی شد و با یک روزنامه ملی همکاری می‌کند. نوشته‌های پراکنده‌اش در چند جلد منتشر نموده، همچنین از ملویل، شکسپیر، کورنی و غیره آثاری به زبان ایتالیائی ترجمه کرده‌است. یوجنیو مونتاله در ۸۴ سالگی در ۱۲ سپتامبر ۱۹۸۱ در میلان ایتالیا چشم از جهان فروبست. ترجمه شعر اتاق‌های نو پس از آن‌که آخرین نخ‌های سیگار با اشارهٔ تو در بشقاب بلور تمام شدند، مارپیچی از دود به سوی سقف به آرامی بالا می‌رفت به گونه‌ای که مهره‌های فیل و اسب شطرنج مبهوت آن بودند، و حلقه‌های جدید دود آن را دنبال می‌کردند، پر جنب و جوش‌تر از سرْانگشتان تو سرابی که در آسمان، برج‌ها و پل‌ها را رها می‌ساخت، با اولین نسیم ناپدید شد؛ پنجره باز می‌شود دیده نمی‌شود و دود بالا و پایین می‌رود، و آن پایین، هیاهوی دیگری بر پاست: گروهی از اشباح مردمی که نمی‌دانند این دود از سیگار توست، در صفحهٔ شطرنج جایی‌که می‌توانی به تنهایی احساسی را بسرایی شکّ آن زمان من، شاید خود تو بودی که بازی را نادیده انگاشتی تا به پایان رسد و حالا هوای بارانی در پشت درهای تو: جنون مرده هم اندکْ تشکینی نمی‌یابد یافت هم اگر، خودْ از از رعدِ نگاهِ توست اما می‌پرسد شعله‌هایی دیگر، دردی بیشتر حجابی که خداوند برای تو برمی‌انگیزد ناگهان، هنگامی که یاری می‌دهد امروز می‌دانم که می‌خواهی؛ مارتینلا ضربه ضعیف‌اش را می‌زند و در وحشت می‌افتد عاج‌های دگرگشته در نوری موهوم از برف انبوه می‌ماند اما و پاداش شب زنده‌داریِ تنهایی را می‌ستاند چه کسی می‌تواند در آیینه‌ای مقعر که مهرهٔ سربازی را محاصره کرده در مصاف چشمان پولادین تو باشد.", "version_id": "9595714215653010622"},
{"wikidata_id": "Q16050666", "text": "عباس جلیلیان دستگیری عباس جلیلیان روز پنجشنبه ۲۶ دی ماه ۱۳۸۷ در اسلام‌آباد غرب دستگیر شد. وی پس از گذراندن ۲ ماه بازداشت با قرار وثیقه آزاد شده و چندی بعد از سوی دادگاه به خاطر آنچه «شناسایی و جذب جاسوس و معرفی آن به کشور بیگانه» نامیده شد، به پانزده ماه زندان محکوم گردید. دادگاه سفرهای جلیلیان به کردستان عراق برای شرکت در همایش‌های فرهنگی را مصداق این جرم دانسته بود. جلیلیان پس از سپری کردن این مدت بدون مرخصی در زندان دیزل آباد کرمانشاه، در آبان ۱۳۸۹ از زندان آزاد شد. دستگیری وی با موجی از اعتراضات اهالی فرهنگ در کردستان همراه شد.", "version_id": "12740880878290008251"},
{"wikidata_id": "Q13961", "text": "تعلیق مراقبتی تعلیق مراقبتی(به انگلیسی Probation) نوعی کیفر است که سالب آزادی بزهکار نمی‌شود (بزهکار حبس نخواهد کشید) ولی او را به انجام مستمر برخی شرایط تحمیلی ملزم می‌کند (بزهکار باید مدتی را تحت نظارت شدید جامعه بگذراند)؛ شرایطی چون: معرفی منظم خود به مأمور، حضور در مراکز بازپروری اعتیاد، حضور در جلسات مشاوره و رفتاردرمانی، داشتن شغل و غیره. جان آگوستوس، کفاشی از اهالی بوستون آمریکا، مبتکر طرح «تعلیق مراقبتی» بود. قاضی مرد دائم‌الخمری را به اعمال شاقه در کانون اصلاح و تربیت محکوم کرده بود. آگوستوس که حکم را ناعادلانه می‌دید، وثیقه پرداخت و وظیفهٔ بازپروری محکوم را بر عهده گرفت به این شرط که ظرف سه هفته، دائم‌الخمر را ترک دهد وگرنه مرد مست دوباره محاکمه شود. سه هفته گذشت و دیگر خبری از آن مرد دائم‌الخمر نبود بلکه او به مردی هشیار مبدل شده بود. قاضی که تحت تأثیر قرار گرفته بود، از تحمیل مجازات معمول (حبس در کانون اصلاح و تربیت با اعمال شاقه) صرف‌نظر کرده و او را تنها به پرداخت یک سنت جریمهٔ نقدی محکوم کرد. آگوستوس در مدت ۱۸ سال (از ۱۸۴۱ تا ۱۸۵۹) ۱٬۱۵۲ مرد و ۷۹۴ زن را به همین شیوه از زندان آزاد کرد و بر اساس گفتهٔ خودش تنها یک مجرم بدو خیانت کرد و گریخت. موفقیت آگوستوس در بازپروی بزهکاران، به قانونی شدن کیفر «تعلیق مراقبتی» در ایالات متحدهٔ آمریکا انجامید. از مزایای تعلیق مراقبتی می‌توان به کاهش هزینه‌های نگهداری از زندانیان، کاهش لکه و داغ ننگ بالقوهٔ ناشی از کشیدن حبس، و نیز جلوگیری از پذیرفتن فرهنگ زندان (تأثیر زیان‌بار زندان بر زندانیان جدید) اشاره کرد. انتقاداتی نیز به این کیفر شده‌است.", "version_id": "4271131389449573294"},
{"wikidata_id": "Q2422401", "text": "حیدر جمال فعالیت‌های تلویزیونی جمال بین سال‌های ۱۹۹۳ تا ۱۹۹۶ مجری برنامه‌های تلویزیونی در شبکه‌های تلویزونی مانند برنامه \"حالا\" در کانال یک روسیه، \"همه سوره‌های قرآن\" در کانال فرهنگ روسیه (راشا-کی) و \"هزار و یک روز\" در شبکه آرتی‌آر-پلنتا بود. کتاب‌ها و مقالات وی مقالات زیادی در نشریات روسیه چاپ کرده و شش کتاب در موضوع دین و فلسفه اسلامی نوشته است. شناخته شده‌ترین کتاب او \"آزادی اسلام\" است که برخی جامعه‌شناسان، مانند بوریس کاگارلیتسکی مضمون این کتاب را \"مقاومت با سیستم جهانی ظلم و بی‌عدالتی\" دانسته‌اند. دیدگاه‌های مذهبی و جهانی برخی نوشته‌اند حیدر جمال از دید کلی، پیرو فرقه شیعه جعفری بوده، اما اندیشه‌های خاص و مستقل خود دربارهٔ اسلام و مسلمانان را داشت. برخی او را یک فیلسوف خفیه‌گرا و برخی دیگر یک اسلامگرای انقلابی خوانده‌اند. برخی از او به عنوان یک افراط‌گرا و برخی به عنوان فردی حاشیه‌گزین نام برده‌اند. برخی از اندیشه‌های وی با وهابیت و اسلام‌گرایی افراطی در خاورمیانه قابل قیاس است. وی مخالفت روحانیان اسلامی تأیید شده توسط دولت روسیه بود و می‌گفت که: \"آنها از شنل (ردای) استالین بدر آمده‌اند.\" وی مبارزه ایده‌هایی چون تبعیض دینی، لیبرالیسم، جهانی‌گرایی و صهیونیسم بود. از دید او \"جهان کهن\" یعنی قلمرو ظهور ادیان ابراهیمی در مقابل \"جهان نو\" که آمریکا سمبل آن است قرار دارد. فعالیت در حزب‌های سیاسی وی از رهبران جنبش اجتماعی میراث اسلامی روسیه و از اعضای دائمی سازمان کنفرانس مردمی اسلامی و عربی بود. او از پایه‌گذاران حزب نهضت اسلامی تاجیکستان در دهه ۱۹۹۰ بود. مخالفت با پوتین همچنین یکی از مبتکران تأسیس جبهه چپ روسیه و از اعضای انجمن ملی روسیه (یکی از ائتلاف مخالف ولادیمیر پوتین) است که در اقدامات شناخته شده با نام \"راهپیمایی ناراضیان\" از سال ۲۰۰۵ تا ۲۰۰۸ شرکت داشت. در ماه مارس ۲۰۱۰ بیانیه‌ای زیر عنوان \"پوتین باید برود\" انتشار داد. اسرائیل او از حامیان ایده محمود احمدی‌نژاد برای تشکیل دیوان بین‌المللی کیفری برای مجازات اسرائیل است. آذربایجان جمال، روسیه را به بهره‌جویی از جنگ قره باغ متهم کرده و گفته که اگر روسیه در این جنگ مداخله نمی‌کرد مسئله قره باغ خیلی زودتر حل می‌شد. ارمنستان به نظر او، دولت ارمنستان به خاطر بحران اقتصادی و نرخ بالای کاهش جمعیت خود باید منحل شود. چچن حیدر جمال از اصلان مسخدف رهبر شورشیان منطقه چچن در زمان جنگ اول چچن (که در سال ۲۰۰۵ توسط نیروهای ویژه روسیه کشته شد)، به عنوان \"شهید\" نام برد. دیدگاه منتقدان مخالفانش او را به تحریک جنگ داخلی تاجیکستان متهم می‌کنند. او دستکم دو بار به بنیادگرایی و انتشار افکار جهادی، متهم شده‌است.", "version_id": "8361799669306072009"},
{"wikidata_id": "Q7049633", "text": "آزمایش‌های غیرترپونمال سیفلیس آزمایش‌های غیرترپونمال سیفلیس یکی از روش‌های آزمایش به شکل غیرمستقیم بیماری سیفلیس است. آزمایش‌های خونی سیفلیس قابل تقسیم به دو دستهٔ غیر ترپونمال و ترپونمال هستند. معمولاً در وهلهٔ اول از آزمایش‌های غیرترپونمال استفاده می‌شود، که شامل آزمایشگاه تجسس بیماری‌های آمیزشی (VDRL) و آزمایش‌های ریاگین سریع پلاسما است. البته، از آنجا که این آزمایش‌ها به ندرت از نوع مثبت کاذب هستند، برای تأیید این بیماری انجام آزمایش ترپونمال، از قبیل لختگی ذرات پلادیوم تریپونمال (TPHA) یا آزمایش جذب پادتن ترپونمال فلورسنت (FTA-Abs) مورد نیاز است. مثبت‌های کاذب در آزمایش‌های غیرترپونمال می‌توانند برخی از عفونت‌های ویروسی از قبیل آبله مرغان و سرخک، و همچنین لنفوم، سل، مالاریا، اندوکاردیت، بیماری بافت پیوندی و بارداری را نیز نشان دهند.", "version_id": "79845574720903782"},
{"wikidata_id": "Q1572702", "text": "رادیاتور رادیاتور وسیله فلزی یا نیمه فلزی است که جنس آن بسته به نوع کاربردش می‌تواند متفاوت باشد، اغلب رادیاتورها به عنوان ناقل دمای آب عمل می‌کنند. یکی از کاربردهای رادیاتور در خودروها جهت خنک کردن آب برگشتی از موتور است. استفاده آن در منازل جهت انتقال حرارت آب گرم رسیده از بویلر به داخل ساختمان است. جنس رادیاتورها متفاوت است، از جمله می‌توان به رادیاتورهای آلومینیومی، فولادی، مسی و چدنی اشاره کرد. بطور کلی رادیاتور منازل یک نوع مبدل حرارتی است که گرما را از سیال یعنی آب داغ در سیستم حرارتی گرفته و به محیط از طریق تماس سطحی با هوا و از طریق تابش گرمایی انتقال می‌دهد. از لحاظ انتقال حرارت مس بهترین انتقال را دارد اما به دلیل گرانی مقرون به صرفه نیست پس از مس بهترین فلز آلومینیوم می‌باشد که بیشترین بازده حرارتی را دارا بوده و دچار زنگ زدگی نمی‌شود. در تولید رادیاتورهای آلومینیومی دو روش تولید وجود دارد روش اکستروژن و روش دایکست رادیاتور آلومینیومی رادیاتور آلومینیومی که گاهی اوقات همراه با ترکیبی از سرب می‌باشد، برای انتقال گرما در مصارف متفاوتی استفاده می‌شود. از جمله کاربردهای رادیاتورهای آلومینیومی می‌توان به استفاده از آن در سیستم گرمایشی شوفاژ منازل و اماکن جهت گرم کردن محیط اشاره کرد. آلومینیوم بعد از طلا، نقره و مس، از نظر میزان رسانایی چهارمین فلزی به حساب می‌آید. این فلز در طبیعت به وفور یافت می‌شود و قیمت مناسبی نیز دارد. رادیاتورهای آلومینیومی، سبکتر، زیباتر از سایر رادیاتورها بوده و ضریب هدایت حرارتی بالاتری نسبت به انواع فولادی دارند. از دیگر مزایای رادیاتور آلومینیومی طول عمر بالا و عدم زنگ زدگی آن است. رادیاتورهای آلومینیومی امروزه در صنایع مختلفی از جمله صنایع خودروسازی و صنایع هوافضا مورد استفاده قرار می‌گیردند. رادیاتور فولادی رادیاتورهای فولادی یا پانلی یکی از انواع رادیاتورهای مورد استفاده برای تأمین حرارت اماکن است، که از ورقه‌های فولاد تولید می‌شود و اغلب پوشش خارجی رادیاتور از جنس پلی استر است تا از آن در مقابل زنگ زدگی محافظت کند. رادیاتور پانلی (پنلی) نسل سوم رادیاتور که به رادیاتور پنلی شناخته شده‌است نوع توسعه یافته و پیشرفته تر نسل اول رادیاتورهای فولادی است با این تفاوت که معایب نسل اول را ندارد از مزایای این نسل از رادیاتور می‌توان به آسانی نظافت و تمیز کردن آنها، زیبایی و شکیل بودن آنها، وزن کم، بازدهی گرمایی بیشتر نسبت به رادیاتورهای نسل قبل به خاطر استفاده از کنوکتور، بازده گرمایی حدود ۲۱۰۰ تا ۲۲۰۰ کالری با حجم آبگیری حدود ۵ لیتر آب و سازگاری کامل با پکیج به خاطر جنس فولادی آن و کمترین میزان آب در گردش سیستم پکیج دیواری نام برد. رادیاتور قرنیزی رادیاتور قرنیزی قرنیزی است که همانند رادیاتورهای معمولی توانایی انتقال حرارت و گرمایش را دارد. در این سیستم یک پوسته از جنس آلیاژ آلومینیومی با فرم و شکلی همانند قرنیزی زیبا و با تنوع رنگی بسیار گسترده، جایگزین قرنیزهای مرسوم می‌شود و بدین سبب فضای پشت این پوسته امکان جاسازی رادیاتورهای طولی را فراهم می‌سازد و نهایتاً قرنیز تبدیل به سیستم گرمایشی می‌شود. از ویژگی‌های رادیاتورهای قرنیزی یکنواختی دما، صرفه جویی در مصرف انرژی، افزایش سرعت انتقال حرارت، عدم اشغال فضا و همخوانی با دکوراسیون داخلی و سادگی در تعمیر و نگهداری است. رادیاتور شیشه‌ای امروزه هم‌خوانی دکوراسیون داخلی و سیستم‌های تأسیساتی از اهمیت زیادی برخوردار است. کمبود فضا در خانه‌ها و محدودیت‌هایی که سیستم‌های توزیع گرمایش برای چیدمان در منازل ما ایجاد می‌کنند از نگرانی‌های همیشگی بانوان است. رادیاتورهای شیشه‌ای همانند یک قاب عکس از تصویری زیبا، به انتخاب یا سفارش مشتری در ساختمان نصب شده و علاوه بر این‌که جزئی از دکوراسیون داخلی ساختمان هستند، گرمایش مطبوعی را به ارمغان می‌آورند. رادیاتورهای شیشه‌ای برای گرم کردن فضا به آب‌گرم نیاز دارند که از دیگ، پکیج یا هر منبع گرمایشی دیگر می‌تواند تأمین شود. به منظور استفاده بهینه از فضای داخل خانه، استفاده از رادیاتورهای شیشه‌ای به عنوان راهکاری مناسب از طرف طراحان داخلی توصیه می‌شود. یکی از تولیدکنندگان رادیاتور شیشه ای در ایران کارخانه پیکاسو رادیاتور است. رادیاتور دکورال - دکوراتیو تکنولوژی‌های نوین ساخت و تولید موجب شده‌است که محصولاتی با ظرافت بالاتر و طرح‌ها و رنگ‌های متنوع تر وارد بازار شود و به طبع آن علاقه‌مندی، اشتیاق و توجه جامعه به امر دکوراسیون داخلی افزایش یابد. فرم، اندازه و رنگ محدود در سیستم‌های گرمایشی متداول، همیشه معضلی برای طراحان دکوراسیون داخلی بوده‌است و با تمام تلاشی که برای جاسازی و مخفی نمودن آن‌ها انجام می‌دهند در بسیاری موارد تأثیر منفی بر طراحی داخلی خواهند داشت. در این راستا محصولی تحت عنوان رادیاتورهای دکورال و دکوراتیو به بازار ارائه شده‌است که تا حدود بسیار زیادی توانسته‌است دست طراحان را باز نماید. این سیستم گرمایشی محصولی مدرن و زیبا است که می‌توان آن را در هر طرح متناسب با شرایط فضا در اختیار داشت. رادیاتور حوله خشک کن حوله خشک کن‌ها نوعی از رادیاتورها هستند که اغلب در فضا حمام یا سرویس‌های بهداشتی نصب می‌شوند و علاوه بر گرم کردن فضای حمام به عنوان یکی از لوازم دکوری هم شناخته می‌شوند، ظاهر آن‌ها با رادیاتورهای معمولی فرق دارد و زیباتر هستند. این وسیله برای تأمین گرمایش مورد نیاز حمام، یا آشپزخانه‌های کوچک است و به گونه ای طراحی گردیده که به راحتی قابل نصب بر روی دیواری می‌باشد. از حوله خشک کن‌ها می‌توان برای خشک کردن حوله‌ها، دستمال‌ها و لباس‌های کوچکی که جای زیادی هم نمی‌گیرند استفاده کرد. حوله خشک کن از لوله‌های آتش خوار تشکیل شده‌است، قابل نصب به صورت یک طرفه بوده و مزیت این حوله خشک کن‌ها این است که در عین گرم کردن حمام رطوبت موجود در آن را هم از بین می‌برند. حوله خشک کن‌ها یا آبی هستند یا برقی و انواع آبی آن‌ها به وسیله سیستم‌های حرارت مرکزی ساختمان‌ها مانند پکیج یا موتور خانه کار می‌کنند در واقع انتخاب نوع مناسب حوله خشک کن‌ها بر اساس سیستم‌های گرمایشی ساختمان تعیین می‌شوند. حوله خشک کن‌ها از نظر جنس به انواع حول خشک کن‌های شیشه ای، آلومینیومی و فولادی یا همان استیل طبقه‌بندی می‌شوند. حوله خشک کن‌های استیل (فولادی (معمول‌ترین نوع حوله خشک کن هستند و در ساخت آن‌ها از فولاد ضدزنگ استفاده می‌شود که کمی به نسبت دیگر انواع سنگین تر و مدت زمان بیشتری هم برای نصب زمان می‌برند. حوله خشک کن بر اساس اندازه محیط حمام دارای لوله‌های متعددی می‌باشند که برای حمام‌های کوچک معمولاً ۶ لوله ای کافیست و برای حمام‌های بزرگ ۱۴ لوله را می‌توان انتخاب کرد. هر مدل از حوله خشک کن‌ها توان خروجی مختص خود را دارد که پس از انتخاب مدل به واحد Watt ارائه می‌شود. رادیاتور حوله خشک کن شیشه‌ای حوله خشک کن‌ها اغلب در حمام، سرویس‌های بهداشتی یا آشپزخانه مورد استفاده قرار می‌گیرند و علاوه بر تأمین گرمایش به عنوان یکی از لوازم دکوری هم شناخته می‌شوند زیرا ظاهر آن‌ها با رادیاتورهای معمولی فرق دارد و با دکوراسیون داخلی سازگاری مناسبی دارد. این وسیله به راحتی قابل نصب بر روی دیوار می‌باشد. از حوله خشک کن‌ها می‌توان برای خشک کردن حوله‌ها، دستمال‌ها و لباس‌های کوچکی که جای زیادی هم نمی‌گیرند استفاده کرد. استفاده از وسایل گرمایشی گازسوز در حمام و سرویس بهداشتی، غیرمجاز و بسیار خطرناک می‌باشد اما حوله خشک کن به علت ایجاد گرمایشی ایمن بهترین انتخاب برای گرم کردن حمام و سرویس بهداشتی و همچنین خشک نمودن حوله حمام است. آبگرم موردنیاز حوله خشک کن‌ها می‌تواند به وسیله سیستم‌های حرارت مرکزی ساختمان‌ها مانند پکیج، موتورخانه یا آبگرمکن‌های خورشیدی تأمین شود. حوله خشک کن شیشه‌ای می‌تواند در طرح‌های مختلف و مطابق با هر سلیقه باشد.", "version_id": "16784708459615455425"},
{"wikidata_id": "Q16000052", "text": "مهاجرت آشوری‌ها از عراق مهاجرت آشوری‌ها از عراق (انگلیسی: Assyrian exodus from Iraq) به فرار و مهاجرت قومی آشوری‌ها از عراق اشاره دارد که از ابتدای جنگ عراق در سال ۲۰۰۳ شروع شد و همچنان ادامه دارد. وضعیت بنا بربرآورد رهبران جامعه آشوری‌ها عراق، بیش از دو سوم جمعیت آشوری این کشور بدنبال حمله تحت رهبری آمریکا به عراق از ۲۰۰۳ تا ۲۰۱۱ یا مشمول جابجایی اجباری در داخل عراق شدند یا از کشور گریخته‌اند. گزارش‌ها حاکی است بدنبال تهدید آشوری‌ها توسط گروه‌های شورشی سنی و شبه نظامیان، تمامی محله‌های آشوری در شهرهای مختلف عراق از جمله بغداد، بصره، پاکسازی شده‌اند. بدنبال تصرف شمال عراق توسط داعش در ماه اوت ۲۰۱۴ قریب به یک چهارم از آشوری‌ها برای فرار از گروه‌های جهادی به ترکیه و کردستان عراق پناهنده شدند. گاردین اعلام کرد مهاجرت آشوری‌ها از حداقل ۸۰۰٫۰۰۰نفر در سال ۲۰۰۳ به ۴۰۰٫۰۰۰ نفر در سال ۲۰۱۱ رسید. تقویم سالانه کلیسای کاتولیک در ۲۰۰۹ این تعداد را بسیار بیشتر اعلام کرده‌است. بنابر برآورد کمیساریای عالی پناهندگان سازمان ملل متحد یک سوم از ۱٫۸ میلیون پناهنده عراقی در سال ۲۰۰۷ را آشوری‌ها تشکیل دادند. درصد مشابهی از ۱٫۶ میلیون آمار مهاجرت اجباری در داخل عراق در سال ۲۰۰۷ آشوری‌هایی بودند که اغلب آنها از بغداد، بصره و موصل فرار کرده و به شمال عراق که ثبات بیشتری دارد گریختند. پیشینه براساس برآورد شورای اقلیتهای عراقی و گروه بین‌المللی حقوق اقلیتها جمعیت آشوری‌ها قبل از جنگ ۸۰۰٫۰۰۰ نفر بود؛ که ۶۰ درصد در موصل ساکن بودند و ۲۰درصد در بغداد زندگی می‌کردند. بر اساس برآورد سال ۱۹۴۰–۱۹۵۰ اقلیتها در عراق ۴٫۹ درصد کل جمعیت عراق بودند. از کل جمعیت که ۱۶۵ هزار بودند. ۹۸٫۰۰۰ از کلیسای کاتولیک کلدانی، کاتولیک سوری ۲۵٫۰۰۰، کلیسای ارتدکس سریانی ۱۲۰۰۰ و سریانی‌ها ۳۰٫۰۰۰.", "version_id": "8030419852788042133"},
{"wikidata_id": "Q65968", "text": "دودمان هابسبورگ آغاز کار دودمان دودمان هابزبورگ نام شان را از دژ نیاکان شان برگرفته اند، دژی که در دهه ۱۰۲۰ پایه گذاشته شده و امروز نزدیک مرز باسوییس و آلمان جای دارد. آنان در آلزاس زمین‌های پهناوری را میان بازل و استراسبورگ در دست داشتند. اتوی دوم، نخستین کسی بود که نام دژ را بر عنوان ش افزود و خود را کنت هابزبورگ نامید. در اکتبر ۱۲۷۳، رودلف نخست در هم‌آوردی با اُتُکار از بوهم، به پادشاهی امپراتوری مقدس روم برگزیده شد. این شاه‌گزینش این دو را در برابر هم قرار داد. در ۱۲۸۶، رودلف کانون قدرت دودمان را از دژ هابزبورگ به اتریش برد و دو سال بعد اُتُکار را در نبرد مارخفلد، نزدیک وین شکست داد.", "version_id": "13918358185591593217"},
{"wikidata_id": "Q1635230", "text": "طرح جغرافیای جهان سازمان ملل متحد طرح جفرافیایی جهان (به انگلیسی: United Nations geoscheme) بر پایه کلاسه بندی ام۴۹ بخش آمار سازمان ملل متحد به وجود آمده‌است که جهان را به مناطق کلان جغرافیایی و زیرمجموعه‌های آن‌ها تقسیم می‌کند. این شما برای بکارگیری در آمارهای جهانی تقسیم‌بندی شده‌است و از این راه آمارهای تحقیقاتی و تجزیه و تحلیل‌های آماری جمعیتی و اقتصادی مناطق و زیر مجموعه‌هایشان ممکن می‌شود. مناطق کلان جغرافیایی تقسیم‌بندی شده تا حد امکان با رعایت موقعیت قاره‌ها مرتب شده‌اند و برطبق ساسیت سازمان ملل متحد این تقسیم‌بندی و قراردادن کشورها و مناطق در گروه یا تقسیم‌بندی خاص تنها مورد مصرف آماری دارد و به هیچ عنوان ارتباطی به هیچ دیدگاه سیاسی و هرگونه مواردی از اینگونه ندارد.", "version_id": "14653715500410271190"},
{"wikidata_id": "Q2633238", "text": "رستمکلا تاریخچه با توجه به بناهای موجود که متعلق به حدود ۱۵۰ تا ۲۰۰ سال قبل است می‌توان نتیجه گرفت که این شهر در آن دوران رشد قابل ملاحظه‌ای را داشته‌است. علت نامگذاری شهر مشخص نمی‌باشد اما دو روایت در نقل قول‌های محلی ذکر می‌شود. روایت اول این است که این مکان محل نبرد رستم با دیو سپید بوده‌است و به افتخار رهایی از دیوان نام این مکان را رستمکلا انتخاب کردند و در روایت دوم گفته می‌شود که فردی با نام رستم درگذشته در اتحاد طوایف منطقه همت کرده (همچنین حفر شورش) که به یاد و نام وی نام این منطقه را رُستَمکلا انتخاب کردند. منطقه‌ای که این شهر واقع شده‌است مکانی قدیمی می‌باشد که شامل روستاهای کلت، گرجی‌محله، آسیاب‌سر، کوهستان، و تروجن (شهیدآباد) می‌باشد آثار یافت شده و موجود در این منطقه از جمله غار تاریخی و آثار قلعه‌های پیش از اسلام و قبرستان و آتشکده قبل از اسلام و گوهر تپه تأییدکننده تمدن و سکونت در قبل از اسلام و طی دوره‌های متفاوت است. اولین مدرسه در سال ۱۳۰۶ (در سه‌پایه اول، دوم و سوم) در شهر تأسیس گردید. حوزه علمیه رُستَمکلا از سال ۱۳۴۱ و به دنبال درخواست آیت‌الله کوهستانی از علامه ایازی تأسیس گردید. در گذشته سید حبیب‌الله برهانی با پرداخت پنج هزار تومان همه اراضی رُستَمکَلا را بطور کامل از شمول اراضی بنیاد پهلوی خارج نمود. وی از جمله مخالفان فعال اصلاحات ارضی بود. اقتصاد اقتصاد رُستَمکلا بر پایهٔ کشاورزی است در حالی که پرورش مرغ، تولید آجر، صنایع فلزی، کارخانه لینتر پاک، تولید آرد، تولید آجر سفال، صنایع فلزی، معادن سنگ آهک و پرورش آبزیان نیز از مشاغل بارز در این شهر محسوب می‌شوند. همزمان با کشیدن راه‌آهن در زمان جنگ جهانی ایستگاه راه‌آهن رُستَمکلا نیز افتتاح گردید که این ایستگاه برای مدتی تعطیل و سپس با اتصال راه‌آهن به بندر امیرآباد مجدداً فعال شد. در گذشته برای آبیاری زمین‌های کشاورزی منطقه از قنات نیز استفاده می‌شد. (۱۶ رشته) هم‌اکنون راه‌آهن رُستَمکلا به بندر امیرآباد (بزرگترین بندر شمال کشور) وجود دارد که ارتباط ریلی بین این بندر (دریای خزر)با شبکه سراسری ریلی کشور میسر کرده‌است. جاده رُستَمکلا به بندر امیرآباد در حال احداث می‌باشد -(سال ۱۳۹۴). دیدنی‌ها مرکز اصلی تفریح مردم این شهر «میرِوون» است (نام‌های دیگر: «سیاه چال»، «مِه رَوان رود»، «مِرِوون»، می‌باشد فاصله هوایی تا میروون ۷ کیلومتر و فاصله زمینی از جاده اصلی حدود ۱۶٫۵ کیلومتر و از مسیر سِراج خِل ۹٫۵ کیلومتر می‌باشد). طی سال‌های اخیر نام «مهربان رود» بدون هیچ سابقه تاریخی و علت مشخص به منطقه میروون (مِرِوون) نسبت داده شده‌است که لازم است اصلاحاتی جهت برگرداندن آن به نام اصلی و محلی خود صورت گیرد. بِنِه قَلیون در مسیر میروون می‌باشد و مکان دیگر تفریحی در جنگل است. این شهر از شرق به روستای گرجی محله و غرب به روستای کلت و از شمال به روستای قره تپه و از جنوب به کوه‌های البرز همجوار می‌باشد. «او گردشی» (ogardeshi) (به فارسی: محل گردش آب) در جنگل و چند کیلومتر قبل از میروون می‌باشد در این مکان آب چند نهر به صورت طبیعی در زمین فرومی‌رود میزان آبی که در این محل فرومی‌رود در تابستان بیش از چندین لیتر بر ثانیه می‌باشد. نام برخی از مناطق جنگلی مورد استفاده مردم شهر: ۱: آقا چشمه ۲: بِنِه قَلیون ۳: او گردشی (آب گردشی) ۴: میروون (مه روان: \"مه‌ای که روان است\") ۵: چکش دره ۶: سیاه چال ۷: آقا زمین ۸: پنج بِرار ۹: محسن کوه ۱۰: سِراج خِیل ۱۱: میون دوک ۱۲: محمد جبه چال ۱۳: سه کیله راه ۱۴: صابون دره ۱۵: راسته کوه ۱۶: گَد ببا کوه ۱۷: کان حسن ۱۸: شیر کمر بِن ۱۹: ربیع چشمه ۲۰: لَبلَبه سنگ ۲۱: تاجی غار ۲۲: دختر قلعه ۲۳: اِزدار کوه تپه باستانی گوهرتپه از جمله مکان‌های دیدنی در این شهر می‌باشد آثار یافت شده در این تپه به ۴۰۰۰ تا ۷۰۰۰ سال قبل نسبت داده می‌شود و آثار و تمدن سکونت به صورت متراکم در آن مشاهده می‌شود که در حدود ۵۰ هکتار وسعت دارد بخش‌های کاوش شده این تپه برای بازدید عموم قرار داده شده‌است. در غار مخرن آثاری که نشانگر سکونت انسان بود در سال ۱۳۲۸ بدست آمده بود. غار «کال دره» در ضلع جنوب غربی رُستَمکلا و تقریباً متصل به شهر واقع می‌باشد. از جمله مکان‌های دیگر قدیمی و دیدنی شهر شامل: امامزاده محمد: این اثر در حاشیه غربی شهر رستمکلا واقع شده و از نظر شکل ظاهری شبیه آرامگاه‌های عصر تیموری می‌باشد این بنا از دو بخش بدنه و گنبد تشکیل گردیده که حد فاصل این دو قسمت را تزیینات سینه کفتری پوشانده شده‌است از دیگر اجزا تزیینی می‌توان به سر ستون‌های چوبی به شکل سرشیر در این بنا اشاره نمود. تکیه سلطانی: در جنوب شرقی شهر رستمکلا واقع شده و متعلق به دوره قاجاریه می‌باشد و نمای اصلی (شرقی) بنا از ارسی‌هایی تشکیل می‌دهد. ستون‌ها، به اسامی ائمه بوده که در دو جهت و به صورت قرینه کنده کاری شده‌است. تکیه حاج حسن: این بنا قبل از تغییرات در آن جز زیباترین ساختمان دوره قاجار در این شهر بوده‌است اما طی سال‌های اخیر تغییرات زیادی در نمای اصلی و داخلی آن داده شده‌است، این بنا دو طبقه ساخته شده ا ست و متعلق به دوره قاجار است با مقایسه و تحقیق، تاریخ ساخت بنا سال ۱۲۸۰ هجری قمری (۱۵۰ سال قبل) تخمین زده شد (بر اساس تحقیقات حسین کاردری و مهدی جهانبخش). این تکیه مکانی برای مراسم مذهبی از جمله تعزیه بوده‌است و در آن اتاق‌هایی برای اسکان افراد برگزارکننده مراسم داشته که فضای اصلی (روبرو) آن (سالن) کاملاً باز بوده تا افراد حاضر در آن به راحتی بتوانند مراسم‌های مذهبی را مشاهده کننند. نِپار تکیه حاج حسن نیز معروف بوده‌است. توصیف شکل قدیمی آن: تکیه حاج حسن رستمکلا بنایی با نمای آن آجری بوده و سقف آن پوشیده از سفال است. معماری این تکیه شامل یک ایوان با شش ستون چوبی و سرستون‌های زیبای کنده‌کاری شده‌است. ایوان دارای دو ورودی بوده و اتاق‌هایی در دو طبقه به‌طور قرینه در دو طرف ایوان وجود داشته‌است. شاه‌نشین طبقه دوم دارای پنجره‌های اُرُسی دولنگه‌ای و سه‌لنگه‌ای بسیار ظریف و پرکار بوده، سقف اتاق‌ها و ایوان پل‌کوبی شده و دارای کتیبه و نقاشی تزیینی بوده‌است. این بنا تاکنون توسط میراث فرهنگی ثبت نشده‌است به همین دلیل تغییراتی زیادی در آن داده شده‌است. حسینیه علیزاده: این بنا متعلق به دوره قاجار می‌باشد. اتاق مرکزی که زیباترین اتاق این مجموعه می‌باشد دارای پنجره‌های ارسی، نورگیرهای مشبک تزیینی با شیشه‌های الوان. حسینیه علوی: حسینیه فرحی: این بنا در مرکز شهر رستمکلا قراردارد. بنای حسینیه دارای نقشه مستطیل شکل ساخته شده‌است. این بنا با مصالح آجر، آهک، چوب و دارای سقف سفال پوش است. حسینیه فرحی دارای یک اتاق مرکزی و دو اتاق جانبی در سمت جنوبی است. ازجمله تزیینات زیبای بنا، پنجره‌های ارسی و درهای مشبک با شیشه‌های الوان است که با مهارت ساخته‌اند. اتاق مرکزی از دو اتاق جانبی بزرگتر و دارای پنجره بزرگ ارسی به ابعاد ۳٫۸*۴ است. طاقچه‌های تزیینی و گچبری‌های ساده و طرح دار از دیگر تزییات بکار رفته در این بناست. حسینیه فرحی با توجه به سبک معماری و دیگر تزیینات وابسته به معماری بکار رفته در آن متعلق به دوران قاجاریه است. خانه رُستَمکلایی: منزل مرحوم سید مصطفی رُستَمکلایی فرزند حاج سید کریم رُستَمکلایی از تجار و ملاکین بزرگ منطقه در گذشته بوده‌است. این ساختمان دو طبقه مربوط به دوره قاجار می‌باشد، این بنا دو اتاق در ضلع شرقی و غربی در طبقه همکف و دو اتاق به همان شیوه در طبقه است. در اضلاع مختلف این بنا درهای زیبا با تزیینات شیشه‌های الوان در بالای آن‌ها، زیبایی بنا را دو چندان کرده‌است. خانه توکلی: مشابه خانه رستمکلایی با اندکی تفاوت می‌باشد. (توجه شود که تاریخ ساخت امامزاده محمد را حدود سال ۶۵۰ هجری قمری و هفت بنای دیگر را متعلق به یک دوره تاریخی و حدود ۱۵۰ تا ۲۰۰ سال پیش تخمین می‌زنند) خانه کوهی رستمکلائی: که در گذشته دو خانه در کنار هم بوده یکی متعلق به شهربانو کوهی رستمکلائی و دیگری به صالح کوهی رستمکلائی بوده و هم‌اکنون یک ساختمان پابرجا می‌باشد. رسم‌ها و پیشینهٔ ورزشی در تاسوعای و عاشورا مردم روستاهای گرجی محله، کلت، کوهستان و آسیابسر در غالب هیئت‌های عزاداری تکایا جهت برگزاری مراسم به رُستمکلا آمده و همچنین مردم رُستمکلا نیز جهت برگزاری این مراسم به روستاهای ذکر شده می‌روند. از نظر ورزشی نیز تیم پاس رستمکلا در لیگ برتر کشتی آزاد کشور مسابقه می‌دهد. جمعیت بر اساس سرشماری سال ۱۳۹۵ جمعیت این شهر برابر با ۱۱٬۶۸۶ نفر جمعیت بوده‌است. مردم رستمکلا به زبان مازندرانی گویش می‌کنند.", "version_id": "14609686460618488860"},
{"wikidata_id": "Q65195307", "text": "صادق کلهر حرفه صادق کلهر از ۱۸ سالگی در تیم ملی جوانان اسکی بازی می‌کرد تا اینکه در یکی از مسابقات بین‌المللی جام دهه فجر در برخورد با کابل اله اسکی پای راست خود را از دست می‌دهد. او از آن زمان به بعد اسکی را در تیم ملی معلولان ادامه داد. کلهر از سال ۱۳۷۶ تا ۱۳۹۶ به مدت ۲۰ سال عضو تیم ملی معلولان بود و در سال ۱۳۹۶ از تیم ملی خداحافظی کرد. کلهر در سال ۲۰۱۴ در بازی‌های پارالمپیک زمستانی ۲۰۱۴ در شهر سوچی شرکت کرد. او در نهایت با مجموع زمان ۲:۰۱:۲۴ در بخش اسکی مارپیچ کوچک در جایگاه بیستم رقابت‌ها قرار گرفت. صادق کلهر در حال حاضر رئیس کمیته جوانان و مشاور فنی فدراسیون می‌باشد.", "version_id": "11475879694670429101"},
{"wikidata_id": "Q11079793", "text": "جنگ‌های ایران و روسیه در دوره قاجار جهان در سدهٔ نوزدهم سدهٔ نوزدهم عصرِ شتابِ فزایندهٔ کشف و اختراع علمی بود که با پیشرفت‌های قابل ملاحظه‌ای در رشته‌های ریاضیات، فیزیک، شیمی، زیست‌شناسی، برق و متالورژی ایجاد شد و زمینهٔ پیشرفت‌های تکنولوژیکی سدهٔ بیستم را فراهم کرد. انقلاب صنعتی در بریتانیا آغاز شد و به قارهٔ اروپا، آمریکای شمالی و ژاپن گسترش یافت. دوران ویکتوریا به‌خاطر به‌کار گرفتن کودکان خردسال در کارخانه‌ها و معادن، و همچنین هنجارهای اجتماعی سختگیرانه در رابطه با تمایلات جنسی و نقش‌های جنسیتی، بدنام بود. ژاپن به دنبال اصلاحات مِیجی، برنامهٔ مدرن‌سازی سریعی را قبل از شکست دادن چینِ تحت فرمانرواییِ سلسلهٔ چینگ، در جنگ اول چین و ژاپن آغاز کرد. اولین لوازم الکترونیکی در سدهٔ نوزدهم با معرفی رلهٔ الکتریکی در سال ۱۸۳۵ م، تلگراف و پروتکل کد مورس در سال ۱۸۳۷ م، اولین تماس تلفنی در سال ۱۸۷۶ م و اولین لامپ کاربردی در سال ۱۸۷۸ م پدیدار شدند. پیشرفت در پزشکی و درک آناتومی انسان و پیشگیری از بیماری‌ها در سدهٔ نوزدهم صورت گرفت و تا حدودی سبب تسریع رشد جمعیت در جهان غرب شد. جمعیت اروپا طی سدهٔ نوزدهم دوبرابر شد، و از حدود ۲۰۰ میلیون نفر به بیش از ۴۰۰ میلیون نفر رسید. گسترش راه‌آهن، اولین پیشرفت عمده در حمل‌ونقل زمینی برای قرن‌ها بود که شیوهٔ زندگی مردم را تغییر داد و دسترسی سریع به کالاها را به ارمغان آورد و باعث شعله‌ور شدن جنبش‌های بزرگ شهرنشینی در کشورهای سراسرِ جهان شد. تعداد زیادی از شهرهای سراسر جهان در طول این سده، جمعیت یک میلیون نفری یا بیشتر را تجربه کرده‌اند. لندن بزرگ‌ترین شهر و پایتخت امپراتوری بریتانیا شد. جمعیت آن از یک میلیون نفر در سال ۱۸۰۰ م، به ۶/۷ میلیون نفر در یک سدهٔ بعد افزایش یافت. آخرین مناطق کشف‌نشدهٔ زمین، ازجمله گسترهٔ وسیعی از آفریقا و آسیا، در طول این سده کشف شد و به‌استثنای مناطقِ منتهی‌الیهِ قطب شمال و قطب جنوب، نقشه‌های دقیق و با جزئیاتی از کرهٔ زمین در دههٔ ۱۸۹۰ م در دسترس قرار گرفت. لیبرالیسم تبدیل به جنبش پیشرو در اصلاحات در اروپا شد. برده‌داری در سراسر جهان به‌شدت کاهش یافت. پس از شورش موفقیت‌آمیزِ برده در هائیتی، بریتانیا و فرانسه نبرد علیه دزدان دریایی بربر را افزایش دادند و موفق شدند که بردگی آنها برای اروپاییان را متوقف کنند. قانون لغو برده‌داری بریتانیا به نیروی دریایی پادشاهی بریتانیا مبنی بر پایان دادن به تجارت جهانی برده رسید. اولین امپراتوری استعماری در این سده برای لغو برده‌داری، بریتانیایی‌ها بودند که در سال ۱۸۳۴ م این کار را انجام دادند. متمم سیزدهم قانون اساسی آمریکا پس از جنگ داخلی، در اعلامیه‌ای برده‌داری را در سال ۱۸۶۵ م لغو کرد و در سال ۱۸۸۸ م، برده‌داری در برزیل لغو شد. به همین ترتیب نظام رعیت‌داری در روسیه منسوخ شد. سدهٔ نوزدهم در شکل‌گیری گستردهٔ پی‌ریزی‌های جدیدِ سکونت، قابل‌توجه بود که به‌طور خاص در سراسر آمریکای شمالی و استرالیا شایع بود و بخش قابل توجهی از بزرگ‌ترین شهرهای این دو قاره در برخی از مقاطعِ این سده تأسیس شده‌است. شیکاگو در آمریکا و ملبورن در استرالیا در دهه‌های اولیه وجود خارجی نداشتند؛ اما تا پایان سده، بزرگترین شهرهای آمریکا و امپراتوری بریتانیا شدند. در سدهٔ نوزدهم، تقریباً ۷۰ میلیون نفر اروپا را ترک کردند و بیشتر آن‌ها به آمریکا مهاجرت نمودند. قرن نوزدهم همچنین شاهد ایجاد سریع، توسعه و تدوین بسیاری از ورزش‌ها، به‌ویژه در بریتانیا و آمریکا بود. انجمن فوتبال، اتحادیهٔ راگبی، بیسبال و بسیاری از ورزش‌های دیگر در طول سدهٔ نوزدهم توسعه یافت، درحالی‌که امپراتوری بریتانیا گسترش سریع ورزش ازجمله کریکت را در بسیاری از نقاط جهان تسهیل کرد. پوشش زنان موضوعی بسیار حساس در این زمان بود جایی که نمایش قوزک پای زنان رسواکننده نگریسته می‌شد. همچنین سقوط امپراتوری عثمانی در بالکان بود که منجر به ایجاد صربستان، بلغارستان، مونته‌نگرو و رومانی در نتیجهٔ جنگ دوم روسیه و عثمانی شد که به‌خودی‌خود به دنبال جنگ بزرگ کریمه اتفاق افتاد. جنگ‌های ناپلئونی جنگ‌های مداوم فرانسه با نیروهای متشکل از قدرت‌های بزرگِ دیگرِ اروپا بیش از دو دهه خسارت به بار آورد. در پایان جنگ‌های ناپلئونی، فرانسه دیگر نقش قدرت غالب در اروپا را نداشت، همان‌طور که از زمان لوئی چهاردهم بود؛ چنان‌که کنگرهٔ وین، با تغییرِ اندازهٔ قدرت‌های اصلی، «توازن قدرت» را ایجاد کرد تا بتوانند با یکدیگر برابری کنند و در صلح باقی بمانند. در این راستا، پروس در مرزهای سابق خود احیا شد و نیز بخش‌های زیادی از لهستان و زاکسن را ضمیمه کرد. پروس که به‌شدت بزرگ شده بود، به قدرتی دائمی تبدیل شد. به‌منظور کشاندن توجه پروس به غرب و فرانسه، کنگره همچنین راینلاند و وستفالیا را به پروس داد. این مناطقِ صنعتی، پروسِ متکی بر کشاورزی را تبدیل به رهبری صنعتی در سدهٔ نوزدهم کرد. بریتانیا به مهم‌ترین قدرت اقتصادی تبدیل شد و نیروی دریایی سلطنتی، برتری دریاییِ بی‌چون‌وچرا را در سراسر جهان در قرن بیستم به‌خوبی حفظ کرد. پس از دوران ناپلئون، جنبشِ نسبتاً جدیدِ ناسیونالیسم به‌طور فزاینده‌ای افزایش یافت. این موضوع قسمت اعظم مسیر تاریخ اروپا را شکل داد. رشد آن، سرآغاز برخی از حکومت‌ها و پایان برخی دیگر بود، همان‌گونه‌که نقشهٔ اروپا در یکصد سال پس از دوران ناپلئون به‌طرز چشمگیری تغییر کرد. حکومتِ مالکیت و اشرافیت به‌طور گسترده‌ای توسط ایدئولوژی‌های ملی بر پایهٔ منشأ و فرهنگ مشترک جایگزین شد. حکومت ناپلئون در اروپا بذر تأسیس کشورهای ملی آلمان و ایتالیا را با شروع فرایند تثبیت دولت‌شهرها، پادشاهی‌ها و قلمروهای شاهزادگی کاشت. در پایان جنگ، دانمارک مجبور شد نروژ را به سوئد واگذار کند، اما چون نروژ قانون اساسی خود را در ۱۷ مهٔ ۱۸۱۴ م امضا کرده بود، سوئد ناچار شد برای حق مالکیت خویش بر نروژ بجنگد. اتحاد بین سوئد و نروژ استقلال بیشتری به نروژ نسبت به زمان سلطهٔ دانمارک داد و با تبدیل نروژ به یک کشور مستقل در سال ۱۹۰۵ م پایان یافت. پادشاهی متحد هلند به‌عنوان دولتی میانه در برابر فرانسه به‌سرعت با استقلالِ بلژیک در سال ۱۸۳۰ م از میان رفت. جنگ‌های ناپلئون نقشی کلیدی در استقلال مستعمرات آمریکای لاتین از اسپانیا و پرتغال بازی کرد. این اختلاف نفوذ و قدرت نظامی، اسپانیا را به‌ویژه پس از نبرد ترافالگار تضعیف کرد. قیام‌های بسیاری در آمریکای اسپانیایی وجود داشت که منجر به جنگ‌های استقلال شد. در آمریکای پرتغال، برزیل خودمختاری بیشتری را تجربه کرد چون به‌عنوان مقر امپراتوری پرتغال خدمت کرده و از نظر سیاسی به وضعیت پادشاهی صعود کرد. این رویدادها همچنین به انقلاب لیبرال پرتغال در سال ۱۸۲۰ م و استقلال برزیل در سال ۱۸۲۲ م کمک کردند. سدهٔ آرامش نسبی فراآتلانتیک، پس از کنگرهٔ وین، «بزرگترین مهاجرت بین قاره‌ای در تاریخ بشر» را با آغاز «جهش بزرگ مهاجرت پس از رهایی از سد ساخته‌شده توسط جنگ‌های ناپلئونی» به‌وجود آورد. نسبت جریان مهاجرت به ایالات متحده به‌شدت (دوران اوجش حدود ۱/۶ درصد در سال ۱۸۵۰–۵۱) افزایش یافت. در سال‌های ۱۸۱۵ تا ۱۹۱۴ م، ۳۰ میلیون نفر از اروپایی‌ها به آمریکا نقل مکان کردند. مفهوم دیگری از کنگرهٔ وین به‌عنوان یک اروپای متحد ظهور کرد. پس از شکست ناپلئون، وی از این حقیقت که رؤیای یک «اتحادیه اروپای» آزاد و صلح‌آمیز باقی مانْد، اظهار تأسف کرد. چنین انجمنی اروپایی اصول مشابهی از دولت، سیستم ارزیابی، پول و قانون مدنی را به اشتراک می‌گذارد. یک و نیم قرن بعد، و پس از دو جنگ جهانی چندی از این آرمان‌ها به شکل اتحادیهٔ اروپا ظهور یافتند. جنگ‌های ناپلئون موجب تغییراتی اساسی در اروپا شد، اما نیروهای استبدادی به قدرت بازگشته و تلاش کردند برخی از آن تغییرات را با بازگرداندن خاندان بوربون به سلطنت فرانسه برگردانند. ناپلئون موفق شد بیشتر اروپای غربی را تحت یک حکومت قرار دهد. در اکثر کشورهای اروپایی، به‌زیرفرمان‌درآمدن برای امپراتوری فرانسه، موجب سرایت بسیاری از ویژگی‌های لیبرال انقلاب فرانسه شامل دموکراسی، روند قضایی در دادگاه‌ها، لغو رعیت‌داری، کاهش قدرت کلیسای کاتولیک و تقاضای محدودیت‌های مشروطهٔ سلطنتی به این کشورها شد. صدای افزایش طبقات متوسط با پیشرفت تجارت و صنعت به معنای دریافت پادشاهی‌های احیاشدهٔ اروپایی از این موضوع شد که بازگرداندن استبدادِ پیش از انقلاب دشوار است و مجبورند بسیاری از اصلاحات اجراشده در طول حکومت ناپلئون را حفظ کنند. میراث نهادی که تا به امروز در قالب حقوق مدنی با برنامه‌ای کاملاً تعریف‌شده از قانون باقی مانده‌است — میراثی پایدار از قانون ناپلئونی. از نکات برجسته می‌توان به قرارداد فینکنشتاین (۱۸۰۷میلادی) و حمله به روسیه (۱۸۱۲ میلادی) اشاره کرد. علت جنگ‌های ایران و روسیه رابطه ایران با روسیه در اوایل دوره قاجار خصمانه و حالت درگیری همیشگی داشت. تنش میان ایران و روسیه در دوره آقامحمدخان و در پی حمله سهمگین سپاه ایران به گرجستان که با تلفات بالای غیرنظامی همراه بود آغاز شد و پس از آن در زمان زمامداری فتحعلی‌شاه ادامه یافت. هدف اصلی روسیه دسترسی به آب‌های آزاد بود، علت دیگر دست اندازی روس‌ها به خاک قفقاز بود که ساکنان آن خواستار خودمختاری بودند. از طرف دیگر مردم مناطق قفقاز شرقی یعنی گنجه، شیروان، تالش، باکو علاوه بر مسلمان بودن، طرفدار ایران بودند و این موجب نارضایتی روس‌ها می‌شد. گرجستان نیز یکی از علل اساسی اختلاف بین ایران و روسیه بود. گرجستان ناحیه حاصل‌خیز سبز و خرمی است که در دامنه کوه‌های قفقاز و در سواحل شرقی دریای سیاه واقع شده‌است. از نخستین روزهای تاریخ ایران نام مردم گرجی در اسناد تاریخی ایرانی آمده‌است. نبرد بر سر تصرف گرجستان در هنگام تثبیت حکومت قاجار، والی گرجستان به پشتوانه همکیشی با روس‌ها اعلام استقلال نمود. آقا محمد خان پس از فتح کامل جنوب ایران در سال ۱۲۰۹ ه‍.ق برای آراکلی خان نامه‌ای ارسال کرد و اشتباهات گرجی‌ها در طی هشتاد سال گذشته را یادآوری نمود و اعلام کرد در صورتی که والی گرجستان روابط خود را با روس‌ها قطع و از ایران اطاعت کامل نکند، به آنجا لشکر کشی خواهد نمود. آراگلی خان جواب نامه را نداد و خود را برای حمله مجهز نمود. آقا محمد خان به گرجستان لشکر کشید (۱۷۹۵ میلادی) و با وجود مقاومت گرجی‌ها در این نبرد پیروز شد و آراگلی خان به تفلیس فرار کرد. آقا محمد خان برای یافتن او به تفلیس حمله کرد. آراگلی خان همراه خانواده و بستگانش از تفلیس به گرجستان غربی گریختند. آقا محمد خان تفلیس را گشود و فاجعه کرمان را در تفلیس تکرار کرد و فرمان کشتن مردم و تاراج شهر را صادر کرد. عده زیادی از روحانیون گرجی را در رود کورا غرق کردند و پنج هزار نفر از گرجیها را اسیر و شهر را ویران نمودند. چهار سال پس از مرگ آقا محمدخان (سال ۱۲۱۵ ه‍.ق) گئورگی حاکم گرجستان دوباره رسماً تحت‌الحمایگی روس‌ها را پذیرفت. برادر گئورگی، الکساندر چون مخالف الحاق گرجستان به روسیه بود به دربار ایران پناهنده شد. تزار روسیه این امر را بهانه قرار داده فرمانده خود پاول سیسیانوف را مأمور تصرف قفقاز کرد. سیسیانف به تفلیس حمله کرد و آن شهر را تصرف کرد. در این زمان گئورگی خان مرد و تهمورث یکی از فرزندان او به دربار ایران پناهنده شد و شاه ایران را به جنگ با روس‌ها تشویق کرد. فتحعلی‌شاه که از الحاق گرجستان به روسیه ناراحت بود پناهنده شدن شاهزادگان گرجستانی به دربار ایران را بهانه کرد و فرمان حمله به گرجستان را صادر کرد. گنجه به سال ۱۲۱۸ ه‍.ق توسط سردار روس ژنرال پاول سیسیانف تصرف شد. به رغم دفاع مردانه حاکم ایرانی گنجه (جوادخان قاجار)، خیانت ارامنه و مأیوس شدن حکام قره باغ و ایروان از فتحعلی شاه سبب شد خانات ایروان به تصرف نیروهای روسیه درآیند. با تصرف این شهرها، نیروهای امپراتوری روسیه تا حدود ارس پیشروی کردند. به محض اطلاع از تسخیر گنجه و تسلیم ایروان و قره باغ، فتحعلی شاه سپاهی به فرماندهی فرزندش عباس میرزا نایب‌السلطنه را راهی کرد. جنگ اچمیادزین (۱۲۱۹ ه‍.ق) عباس میرزا پس از مرتب کردن سپاه خود در آذربایجان، برای سرکوب محمدخان قاجار که حکمرانی ایروان را به عهده داشت و تسلیم روس‌ها شده بود به آن شهر لشکر کشید. سیسیانوف فرمانده روسی برای کمک به حاکم ایروان به حوالی اچمیادزین مرکز خلیفه‌گری ارامنه ایروان شتافت. فرمانده روسیه سه روز سپاه عباس میرزا را گلوله‌باران کرد و چون از عهده آن‌ها برنیامد از ادامه جنگ به صورت مستقیم خودداری کرد. در این بین محمدخان چون ضعف و ناتوانی فرمانده روسی را از جنگ با عباس میرزا دید از عباس میرزا ولیعهد ایران تقاضای عفو و بخشش کرد. سیسیانوف به صورت غافلگیرانه خواستار آن شد که بر سپاه ایران شورش کند و در صبح ششم ربیع الثانی ۱۲۱۹ در اچمیادزین ناگهان به لشکر عباس میرزا حمله برد و لشکریان ایران را از آن نقطه پراکنده کرد اما نیروی کمکی که از جانب شاه ایران برای عباس میرزا فرستاده شده بود سپاه سیسیانوف ژنرال روس را شکست داد و او به ناچار عقب‌نشینی کرد. این نبرد به پیروزی ایران منتهی شد، حکمرانی ایروان همچنان در اختیار محمدخان قرار گرفت و حکمرانی نخجوان با حکم فتحعلی شاه به کلبعلی خان سپرده شد. جنگ سال‌های ۱۲۲۲–۱۲۲۰ و قتل سیسیانوف پس از پیروزی سپاه ایران در اچمیادزین فرمانده روس درصدد برآمد به سواحل گیلان لشکرکشی و سپس تهران را تسخیر کند و دولت ایران را تحت‌الحمایه روسیه کند. در این زمان حکمرانان شوشی و قره باغ تسلیم روسیه شدند اما در ماه ذی الحجه ۱۲۲۰ قمری با خدعه حسینقلی خان و ابراهیم خان (برادرزاده خان باکو)، فرماندهی کل قوای روسیه در این جنگ یعنی ژنرال پاول سیسیانوف به قتل رسید و سرش را با فرستاده مخصوص چاپاری به تهران آوردند. ارتش وی هم چاره‌ای جز عقب‌نشینی نداشت. علت تسلیم شدن حاکمان شوشی، قره باغ و گنجه به سپاه روسیه خیانت جمعی از ارامنه ساکن در این شهرها بود. پس از این واقعه فتحعلی شاه به فرمانده خود دستور مقابله با نیروهای روسیه و تنبیه حاکمان قره باغ و شوشی را صادر کرد. مقارن رسیدن سپاه ایران به ساحل رود ارس نیروهای روسیه به عزم تسخیر گیلان راهی شدند. عباس میرزا، فرمانده جنگ ایران، فوجی را به همراه توپخانه تحت فرماندهی یکی از پسرانش جهانگیر میرزا راهی گیلان کرد. نیروهای جهانگیر میرزا در ساحل خزر با سپاه روسیه درگیر شده و آنان را وادار به عقب‌نشینی می‌کنند. قوای روس در تسخیر گیلان به علت رو به رو شدن با مشکلات متعدد و تلفات و خسارت‌های زیاد ناموفق ماندند. علت شکست روس‌ها در جریان تسخیر گیلان نبود بندر و لنگرهای خوب در گیلان باعث شد کشتی‌های بزرگ روسیه نتوانند تا ساحل پیشروی کنند و نیروی خود را در بندر انزلی پیاده کنند. ایستادگی مردم گیلان نسبت به ارتش روسیه و نبود علوفه، آذوقه و لوازم لشکری برای سپاه روسیه باعث شد روسیه نتواند به موفقیت دست پیدا کند. عهدنامه گلستان شکست ایران در جنگ اصلاندوز و شورش‌های محلی، فتحعلی شاه را مجبور به صلح با روس‌ها کرد. میرزا ابوالحسن ایلچی به عنوان نماینده و سر گور اوزلی نیز به عنوان واسطه از تهران عازم روسیه شدند. دولت روسیه نیز چون در این زمان سخت گرفتار درگیری و کشمکش با دولت فرانسه تحت زمامداری ناپلئون بناپارت بود از رسیدن سفیر روسیه و تقاضای صلح استقبال کرد. قرارداد صلح در قریه گلستان از محال قره باغ منعقد شد. این عهدنامه به وساطت سر گوراوزلی، یرملوف نماینده روسیه و میرزا ابوالحسن خان ایلچی نماینده تهران به تاریخ ۲۹ شوال (۱۲۲۸ه‍. ق-۱۸۱۳ میلادی) در یازده فصل امضا شد. عهدنامه گلستان سبب شد که روس‌ها که در بدترین شرایط در جنگ با فرانسه بودند، از گرفتاری‌های ایران آسوده شده و نیروهای خود را به جبهه درگیر منتقل کنند و سرزمین‌های جدیدی به متصرفات خود اضافه کنند. دوره دوم جنگ‌های ایران و روسیه ۱۲۴۱–۱۲۴۳ ه‍.ق مشخص نبودن مرزهای بین ایران و روسیه و شورش‌ها و ناامنی‌هایی که بسیاری از حاکمان (از جمله حسین خان قاجار حاکم ایروان) و ساکنان مرزی برپا کرده بودند از علل اصلی شروع دوباره جنگ‌های ایران و روسیه بود. علت شورش حسین خان قاجار پس از انعقاد صلح بین ایران و روسیه (عهدنامه گلستان) این است که حسین خان قاجار چون نمی‌خواست به دولت ایران مالیات بپردازد و برای اینکه عباس میرزا به این منظور او را سرکوب نکند مایل به روشن کردن آتش جنگ بین ایران و روسیه و گرفتار شدن مجدد ولیعهد ایران در جنگ بود. دست اندازی روس‌ها به قلمرو ایران و قسمت ارس (از جمله گوگچه و قپان) و نارضایتی بسیاری از حاکمان سرزمین‌های قفقاز از جمله ابراهیم خان جوانشیر حاکم شوشی که مناطق تحت کنترل آنها به تصرف روسیه درآمده بودند و نیز نگرانی‌های دولت ایران از جهت از دست دادن سرزمین‌های وسیع، فشار روحانیون اسلامی بر دولت و تحریک و تهییج عامه مردم برای جنگ به وسیله مطرح کردن مسئله جهاد در برابر کفار، حاکمیت روس‌ها بر مسلمانان قفقاز و تقاضای کمک آنان از دولت ایران از عوامل اصلی شعله‌ور شدن دوباره آتش جنگ بین ایران و روسیه بود. جنگ گنجه فتحعلی شاه، عباس میرزا فرمانده سپاه ایران را راهی نواحی تصرف شده کرد. چون روس‌ها مهیای جنگ نبودند غافلگیر شدند و سپاهیان ایرانی همه ولایات از دست رفته از جمله باکو، دربند، شوشی، داغستان، ایروان و تالش را به تصرف درآوردند. پس از این واقعه، ایوان پاسکویچ که از جنگ‌های روس و عثمانی فارغ شده بود فرماندهی نیروهای روسی در قفقاز را عهده‌دار شد. یرملوف به خاطر عدم کامیابی در جنگ از طرف تزار روسیه احضار شد. پاسکویچ درصدد برآمد تمامی نواحی متصرف شده توسط ایرانیان را بازپس بگیرد. ابتدا قره باغ و سپس ایروان را تصرف کرد و در جبهه‌های تالش و لنکران قوای ایران را شکست داد. سپس با شتاب خود را به گنجه رساند. عباس میرزا نیز با ۳۰ هزار سپاهی عازم گنجه شد. در این نبرد که به جنگ گنجه معروف شد ایرانیان فاصله کمی تا پیروزی داشتند اما به علت تعلل آصف‌الدوله صدراعظم جدید ایران در کار اعزام نیروی کمکی به سپاه ایران، در سپاه ایران بی نظمی به وجود آمد و تلاش‌های عباس میرزا در نظم بخشیدن به امور فایده‌ای حاصل نکرد و ناچار به عقب‌نشینی پرداخت. در نتیجه این اتفاق تلاش‌های ایرانیان در کسب فتوحات در خطر افتاد و باعث پیروزی کامل پاسکویچ و سپاهیانش شد. پیشرفت قوای روس به سوی پایتخت در جنگ دوم پس از تصرف گنجه و وارد آمدن تلفات سنگین به سپاه ایران سرانجام معابر ارس به دست روس‌ها افتاد. کشتی‌های جنگی روسیه در سواحل روسیه با ترکمانان و ایلات یموت سازش کردند و حتی آنها را به طغیان علیه دولت ایران وادار کردند. عباس میرزا نیز آخرین نیروهای خود را در سردار آباد متمرکز کرد و به سال ۱۲۴۳ ه‍.ق با قوای روسیه به نبردی سخت پرداخت اما نرسیدن آذوقه و جیره و مواجب سپاهیان از تهران باعث تضعیف و متزلزل شدن روحیه سربازان ایرانی شد و سردارآباد به تصرف نیروهای پاسکویچ درآمد. قوای ایران به کلی از ساحل چپ رود ارس به داخل آذربایجان عقب نشستند. پاسکویچ در تعقیب سپاه ایران وارد آذربایجان شد و تبریز را به محاصره نیروهای خود درآورد پس از آن عباس میرزا دسته‌های متفرق سپاه خود را به خوبی سامان داد و حفظ تبریز را به آصف‌الدوله سپرد اما با خیانت آصف‌الدوله، تبریز توسط ارتش روسیه تصرف شد. سپاه روسیه بدون مقاومت مردم وارد شهر شده و ذخایر و مهمات دولتی را به تصرف درآوردند. با تصرف تبریز نیروهای ارتش روسیه تا ده خوارقان پیش رفتند و پایتخت ایران مورد تهدید نظامی قرار گرفت. در این هنگام بود که عباس میرزا، فتحعلی خان رشتی را نزد پاسکویچ فرستاد و از وی تقاضای صلح کرد. عهدنامه ترکمانچای شرایطی که پاسکویچ برای عقد مصالحه جدید پیشنهاد کرد بسیار سنگین بود اما سفیر انگلستان در تهران (مک دونالد) که از پیشروی سپاه روسیه بسیار نگران شده بود، بر عقاید خود پافشاری کرد و شاه را بر خلاف نظر اولیه‌اش به قبول شرایط صلح واداشت. پس از وساطت سفیر انگلیس مجلسی در قریه ترکمانچای مرکب از عباس میرزا، آصف‌الدوله و میرزا ابوالحسن خان شیرازی تشکیل و عهدنامه‌ای در ۱۶ فصل و یک قرارداد تجاری الحاقی در ۹ فصل نوشته شد و در تاریخ ۵ شعبان ۱۲۴۳ هـ. ق به امضای نمایندگان ایران و روسیه رسید. پس از خاتمه این دوره جنگ‌های بین ایران و روسیه، برای سال‌های متمادی روس‌ها با در دست داشتن امتیازات پیمان‌نامه ترکمانچای، شمال ایران را قبضه کرده بودند. بعد از این واقعه دیگر میان روس و ایران حوادث مهم و برخوردهای دامنه‌داری، مگر در مورد آشوراده و چند پیشامد کوچک دیگر، رخ نداد.", "version_id": "12860927903166464191"},
{"wikidata_id": "Q2215224", "text": "قطعنامه ۱۸۰۳ شورای امنیت مفاد قطعنامه در قطعنامه‌های قبل اشخاص و شرکت‌های مشخصی به دلیل دست داشتن در برنامه هسته‌ای ایران شامل تحریم‌های مالی و مسافرتی قرار گرفته بودند. در این قطعنامه افراد جدیدی به لیست اضافه شدند. همچنین برای اولین بار تحریم‌هایی بطور کلی برای اقتصاد ایران وضع گردید که از جمله کنترل صادرات و واردات ایران و خصوصاً کالاهایی که دارای مصرف دوگانه در صنایع نظامی و غیرنظامی است می‌باشد که اقتصاد ایران را برای تهیه مواد اولیه کارخانحات دچار دشواری‌های گسترده‌ای کرد. همچنین تحت فشار قرار دادن موسسات مالی که با ایران کار می‌کنند و بانک‌های ایرانی و در نهایت تهدید به تحریم‌های بعدی در صورت عدم تعلیق غنی‌سازی از دیگر بخش‌های قطعنامه است. دستوالعمل دولت به رسانه‌ها به‌گفته وب‌سایت روز آنلاین وزارت ارشاد در آستانه برگزاری اجلاس شورای امنیت برای بررسی قطعنامه سوم، طی دستورالعمل محرمانه‌ای به رسانه‌های ایران با امضای علیرضا ملکیان معاون امور مطبوعاتی و اطلاع‌رسانی وزارت فرهنگ و ارشاد اسلامی و نویسنده سابق کیهان نحوه انعکاس خبر تصویب قطعنامه را به ایشان ابلاغ کرد. در این دستورالعمل که به جهت شدت دخالت در فعالیت رسانه‌ها بی‌سابقه خوانده شد آمده بود: در ارتباط با تحولات پرونده هسته‌ای، از جمله به خوانندگان یاد آوری کنند که \"صدور قطعنامه بعدی دخالت در امور داخلی ایران تلقی می‌شود\"، \"صدور قطعنامه جدید تأثیری بر استمرار حمایت مردم از سیاست‌های هسته‌ای نظام جمهوری اسلامی ایران ندارد\" و \"موفقیت‌های سیاست هسته‌ای ایران در عرصه فنی ... جملگی در دوران دخالت‌های غیرقانونی شورای امنیت سازمان ملل به دست آمده‌است.\" \"دستاوردهای برنامه صلح‌آمیز هسته‌ای ایران در خدمت جهان اسلام خواهد بود\"، و در این ارتباط، \"اعلام آمادگی ایران برای کمک به برنامه هسته‌ای مصر و سایر کشورهای اسلامی\" را مورد تأکید قرار دهند. در بخش دیگری از دستورالعمل‌های مرتبط با پرونده هسته‌ای، صلاح دانسته شده که محورهای زیر توسط رسانه‌ها مورد رعایت قرار گیرند: \"بزرگ نمایی اختلاف برخی از کشورهای اروپایی با سیاست آمریکا دربارهٔ برنامه هسته‌ای ایران\"، \"طرح اختلاف آمریکا با روسیه و چین دربارهٔ برنامه هسته‌ای ایران\"، \"افزایش تنفر از آمریکا در کشورهای غرب و اسلامی\" ... و این که \"اروپا بازنده اصلی سیاست‌های آمریکا دربارهٔ ایران است\". اکثر رسانه‌های داخلی از دستورالعمل فوق تبعیت کرده و اخبار قطعنامه را بر اساس دیدگاه‌های تنظیم شده توسط وزارت ارشاد منعکس کردند.", "version_id": "3254454869640742918"},
{"wikidata_id": "Q27825660", "text": "حسین فتحعلی‌زاده حسین فتحعلی زاده عضو تیم ملی قایقرانی ایران در دوره‌های هشتم مسابقات قهرمانی آسیا بود. هشتمین دوره مسابقات قهرمانی آسیا(۱۳۷۸–۱۹۹۹) چندو- چین کایاک چهارنفره ۱۰۰۰متر- علیرضا محمدی، محسن میلاد، نادر هدایتی و حسین فتحعلی زاده- مدال نقره کایاک چهارنفره ۵۰۰متر- علیرضا محمدی، محسن میلاد، نادر هدایتی و حسین فتحعلی زاده- مدال طلا کایاک چهارنفره ۲۰۰متر- علیرضا محمدی، محسن میلاد، نادر هدایتی و حسین فتحعلی زاده- مدال نقره", "version_id": "463327825620634991"},
{"wikidata_id": "Q65196325", "text": "نشر شباویز حضور در نمایشگاه‌های جهانی نشر شباویز حضور مستمر و پویایی در نمایشگاه‌های جهانی دارد و در نمایشگاه سال ۲۰۱۶ بولونیا، این مؤسسه بالغ بر ۱۰۰ عنوان کتاب را ارائه نموده‌است. مؤسسه نمایشگاه‌های فرهنگی ایران که به نمایندگی از نشر جمهوری اسلامی ایران و به عنوان مهمان ویژه در بیست و هشتمین دوره نمایشگاه کتاب مسکو حضور داشت نیز از عرضه ۳۷۷ عنوان کتاب توسط انتشارات شباویز در غرفهٔ ایران خبر داد. خلعتبری، مدیر نشر شباویز در عین حال، از گروه‌های دولتی فعال در این زمینه بسیار گلایه‌مند است. نمایشگاه کلینگزپور فرانکفورت که از سال ۱۹۵۶ به‌طور سالانه برگزار می‌شود و برترین کتاب‌های تصویرگری‌شده برای کودکان را از سراسر جهان، در موزه کلینگزپور در منطقه آفن‌باخ شهر فرانکفورت به نمایش می‌گذارد، در شصت و سومین نمایشگاه کتاب‌های تصویرگری سالن ویژه‌ای را به انتشارات شباویز از ایران اختصاص داد افتخارات برخی از کتابهای انتشارات شباویز جایزه‌های متعدد تصویرگری از شاخص‌ترین نمایشگاه‌های دنیا را از آن خود کرده و مدیر این انتشاراتی هم داوری دو نمایشگاه بزرگ تتریوی ایتالیا و بلگراد را عهده‌دار شده‌است. نشر شباویز همچنین نمایندگی ملی «بنیاد هنر کتاب‌آرایی آلمان» از سال ۲۰۰۸ را عهده‌دار شده‌است. جایزه جهانی «سهم برجسته در نوآوری و فناوری» در سال ۲۰۱۳–۲۰۱۴ نیز از طرف جمعیت بین‌المللی دانشوران برتر به انتشارات شباویز اعطا شد.", "version_id": "16577919681300833909"},
{"wikidata_id": "Q599420", "text": "خوش‌شانس (فیلم ۲۰۱۲) داستان لوگن تیبالت (زک افران) یک تکاور آمریکایی است که در جنگ عراق حضور دارد. او در پایگاهشان عکس دختر جوانی را پیدا می‌کند. در همین زمان خمپاره ای به پایگاه آن‌ها اصابت می‌کند که محل این خمپاره دقیقاً جایی است که لوگن قبل از این که عکس را از زمین بردارد، در آن جا نشسته بود. بر اثر اصابت این خمپاره سه نفر از چهار نفر آن جا می‌میرند و فقط لوگن زنده می‌ماند. او در سه ماموریتش در عراق، عکس را با خود حمل می‌کند و در همین سه مأموریت از چندین خطر جان سالم به در می‌برد. لوگن عکس را به دلیل زنده ماندن از چندین خطر، فرشته نجاتی برای خودش می‌داند. پس از بازگشت لوگن از جنگ، او به دنبال دختر داخل عکس می‌رود تا از او به خاطر این اتفاقات تشکر کند و …", "version_id": "11091194561601378932"},
{"wikidata_id": "Q2481399", "text": "اسروشنه اُسروشَنِه (نام‌های دیگر: استروشن، اشروسنه) ولایتی کهن در تاجیکستان کنونی بوده‌است. موقعیت جغرافیایی این ولایت، در شمال با چاچ و بخشی از فرغانه و در جنوب با بخشی از کش، چغانیان، شومان و اشجرد همجوار بود. در خاور اشروسنه، بخشی از فرغانه و فامر و در باختر آن سمرقند قرار داشت. تاریخ گویا در حدود سده هفتم پیش از میلاد، یکی از شاخه‌های شمالی سغدیان، که در سرزمین هموار کران چپ سیر دریای میانه نشیمن داشتند، اسروشنه را بنا نهادند. آنگونه که از نقش برجسته‌های تخت جمشید، شوش و نقش رستم برمی‌آید، اسروشنه در روزگار شهریاری خشایارشا هخامنشی فرمانگزار هخامنشیان شد. فرمانروایان اسروشنه لقب افشین داشتند و در بومجکث، مرکز اسروشنه فرمانروایی می‌کردند. همچنین، خیدر پسر کاووس شاهزاده اشروسنه که با نام افشین شناخته شده‌است و از شخصیت‌های نامدار تاریخ ایران در قرون نخستین پس از تسلط خلفای عباسیان بر ایران بوده است؛ اهل اشروسنه، کوهستانی مابین سمرقند و خوقند (و یا خوجنده) بوده است. ریشه نام دربارهٔ ریشه نام اسروشنه افسانه‌ای به جا مانده‌است. در این افسانه بیماری روشن‌نام که دختر داریوش هخامنشی بود، در آب و هوای خوش اسروشنه بهبودی یافت؛ بنابراین اسروشنه، جایی که روشن در آن سکنی گزیده، معنا شده‌است. برخی معنای این واژه را، همیشه روشن باش، دانسته‌اند و ریشه آن را در دین زردشتی و یکی از ایزدان این دین با نام رشن جسته‌اند که در اوستا، ایزد دادگری بوده و ایزد رشن در سغد و اسروشنه بسیار نامدار بوده‌است. ریشه این واژه را در زبان‌های هند و ایرانی نیز جسته‌اند.", "version_id": "5272471928599085786"},
{"wikidata_id": "Q609508", "text": "جشنواره بین‌المللی فیلم وین بخش‌ها و برنامه‌ها بخش‌های اصلی جشنواره شامل فیلم‌های سینمایی، فیلم‌های مستند، فیلم‌های کوتاه و فیلم‌های تجربی است. همچنین در هر دوره برنامه‌های جنبی مختلفی مانند بزرگداشت بزرگان سینمای اتریش و جهان، مرور فیلم‌های یکی از کارگردانان بزرگ دنیا، میزگرد، نمایشگاه عکس، کنسرت موسیقی و برنامه ویژه «موزه سینمای وین» برگزار می‌شود که هرسال با نوآوری‌هایی همراه است. در چهل و ششمین دوره جشنواره (۲۰۰۸)، ۳۴۰ فیلم شامل ۶۲ مستند و ۶۷ فیلم بلند جدید و در چهل و هفتمین دوره (۲۰۰۹)، ۳۴۵ فیلم شامل ۶۰ مستند و ۸۵ فیلم بلند به نمایش درآمدند.", "version_id": "10966700888482940986"},
{"wikidata_id": "Q2191718", "text": "کی-آر-آی-تی موتور تاریخچه نام آن احتمالاً از کنت کریتندن، که حامی مالی طرح و شخص کمک کننده در طراحی اتومبیل‌های کریت بود سرچشمه گرفته است. علامت اتومبیل یک صلیب شکسته بود. کریت در طول تاریخ خود، دو مکان مختلف داشت: اولی را از ماشین‌سازی بلام‌استروم گرفته بود و دومی، کارگاهی بود متعلق به آر. ام. اون و کمپانی‌اش که به‌خاطر انتقال به اون مگنتیک، خالی شده بود و کریت در ۱۹۱۱ به آن‌جا نقل مکان کرد. خودروها ۴ سیلندر بودند و بسیار از آن‌ها به استرالیا و اروپا صادر شدند. با وقوع جنگ جهانی اول آسیب جدی به شرکت وارد شد و در سال ۱۹۱۵ شرکت از پای درآمد. چند ماشین متعاقباً از قطعات باقی مانده سرهم شده بودند. در سال ۱۹۱۱ شرکت کریت موتور توسط والتر اس راسل که از شرکت چرخ و ریخته‌گری راسل بود خریداری شد. نمونه باقی‌مانده بعد از جنگ جهانی دوم به دلیل تشابه آرم خودروهای کریت و نماد نازیسم اکثر خودروها و دیگر وسایل کریت جمع‌آوری نابود شدند. خودرو کریت «کی-تی» ساخته شده در سال ۱۹۱۳ که یک خودروی توریستی ۵ نفره می‌باشد در موزه ملی خودرو آمریکا در رینو، نوادا نگهداری می‌شود.", "version_id": "614748236561095652"},
{"wikidata_id": "Q24519232", "text": "عباس اکبری زندگی‌نامه عباس اکبری فارغ‌التحصیل رشته مهندسی کامپیوتر از دانشگاه شیراز بوده و علاوه بر تدریس در دانشگاه در زمینهٔ ترجمه و نگارش فیلمنامه نیز فعالیت دارد. نگارش فیلمنامه‌های: «نماهنگ امام علی (ع)»، «نیمه بلند سفر» (۱۳۶۷)، «سه‌گانه در سفر آخر» (۷۹–۱۳۷۷)، بازنویسی فیلمنامه «بازهای پنهان» (۱۳۷۲)، سریال «نجات» در مرحله پیش تولید، «یوسف و زلیخا»، «حمزه سیدالشهدا»، «ابوسعید»، «آذرباد» از جمله فعالیت‌های اوست. همچنین فیلمنامه‌های «همه پدربزرگ‌ها قصه دوست دارند» و نماهنگ «بازگشت» به ترتیب برنده جوایز بهترین فیلمنامه در جشنواره فیلم فجر و جشنواره دوم سیما شدند. اکبری در زمینه ترجمه فعال بوده و از آثار او می‌توان به ترجمه کتاب‌های «راهنمای فیلمنامه‌نویسی» (سید فیلد)، «فیلمنامه‌نویسی برای سینما و تلویزیون» (آلن آرمر)، «روند فیلمنامه‌نویسی» (رابرت برمن)، «نگارش فیلمنامه کوتاه» (ویلیام اچ فیلیس)، «نگارش فیلمنامه اقتباسی» (لیندا سینگر)، «ترمیناتور ۲»، «روز داوری» (جیمز کامرون، ویلیام ویشر)، «سکوت بره‌ها» (تد تالی)، «مرد سوم» (گراهام گرین)، «یادداشت کوئیلر» (هارولد پنتر)، «در بارانداز» (باد شولبرگ)، «دجه کا» (رابرت ای شروود، جان هریسون) «درس‌های کارگردانی ایزنشتاین» (ولادیمیر نیژنی)، «شمال از شمال غربی» (ارنست گمن) اشاره کرد.", "version_id": "4244559208329479765"},
{"wikidata_id": "Q158590", "text": "بید سبدی توصیف بید سبدی درختچه‌ای چندساقه‌ای است که تا ارتفاع ۳ الی ۶ متری رشد می‌کند. شاخه‌هایی دراز، عمودی، مرتب با پوستی به رنگ سبز مایل به خاکستری دارد. برگ‌ها دراز و باریکند، طول آن‌ها بین ۱۰ الی ۱۵ سانتی‌متر ولی عرضشان فقط بین ۰٫۵ الی ۲ سانتی‌متر است. سطح بالایی برگ‌ها سبز تیره است و سطح زیری آن‌ها کرک‌های نرم خاکستری دارد. گل‌ها شاتون هستند و اوایل بهار پیش از برگ‌ها تولید می‌شوند، این گیاه دوپایه است و شاتون‌های نر و ماده در روی گیاهان جداگانه‌ای هستند. شاتون‌های نر به رنگ زرد و بیضی‌شکل هستند و شاتون‌های ماده درازتر و استوانه‌ای‌تر هستند. آن‌ها اوایل تابستان، زمانی که کپسول میوه شکافته و بذرهای بسیار ریز فراوانی آزاد می‌سازد، می‌رسند. توزیع و زیستگاه بید سبدی معمولاً کنار جویبارها و دیگر مکان‌های مرطوب یافت می‌شود. محدوده دقیق بومی آن به علت کشت تاریخی گسترده ناشناخته است؛ این گیاه مطمئناً بومی مناطق شرق اروپای مرکزی تا آسیای غربی است، اما ممکن است بومی مناطق دور غربی مثل جنوب‌شرقی انگلستان هم باشد. به عنوان گیاهی گاشته شده یا بومی‌شده در سراسر انگلستان و ایرلند، ولی فقط در ارتفاعات پایین، گسترده‌است. بید سبدی یکی از گیاهانی است که کمترین تغییرپذیری را دارد، اما با چند گونهٔ دیگر ترکیب می‌شود. کاربرد شاخه‌های انعطاف‌پذیر این گیاه معمولاً همراه با دیگر بیدهای مرتبط برای بافتن سبد استفاده می‌شود. در روستای شیمبارونگو در کشور شیلی برای بافتن سبدهای مشهور از آن استفاده می‌شود. کاربرد فزایندهٔ دیگر آن در گیاه‌پالایی کادمیم برای تصفیه آب است.", "version_id": "11377089084480033303"},
{"wikidata_id": "Q18366", "text": "فیزیک آزمایشگاهی در دانش فیزیک، فیزیک آزمایشگاهی (یا فیزیک تجربی) مجموعه‌ای از رشته‌ها و زمینه هاست که موضوع آن‌ها مشاهده پدیده‌های فیزیکی برای جمع‌آوری داده در مورد جهان است. روش‌ها از زمینه‌ای به زمینهٔ دیگر متفاوت هستند و شامل مشاهده‌های ساده‌ای مانند آزمایش کاوندیش تا آزمایش‌های پیچیده تر و بزرگ تری مانند برخورددهنده هادرونی بزرگ می‌شوند. نگاه کلی فیزیک آزمایشگاهی شامل همهٔ قسمت‌هایی از فیزیک که با جمع‌آوری داده‌ها، روش‌های جمع‌آوری داده‌ها و تعریف و انجام آزمایش‌ها (فراتر از آزمایش‌های ذهنی) سر وکار دارند می‌شود. در برابر فیزیک آزمایشگاهی، فیزیک نظری قرار دارد که موضوع آن شرح پدیده‌های مشاهده شده و نیز پیش‌بینی پدیده‌های جدید بر اساس داده‌های به دست آمده از آزمایش‌ها و مدل‌های ریاضی است. با وجود اینکه فیزیک آزمایشگاهی و فیزیک نظری با جنبه‌های متفاوتی از بررسی طبیعت سروکار دارند، هدف نهایی هر دو درک طبیعت است و به نوعی یک رابطه هم زیستی بین آن دو وجود دارد. فیزیک آزمایشگاهی اطلاعاتی از جهان به دست می‌دهد که می‌توانند کاویده شوند و فیزیک نظری این نتیجه‌ها را توضیح می‌دهد و مشخص می‌کند که چگونه می‌توان آزمایش‌های دیگری طراحی کرد و نتایج بیشتری به دست آورد. به بیان دیگر فیزیک نظری می‌تواند با بررسی داده‌های کنونی، آزمایش‌های مورد نیاز برای درک مسائل حل نشده را بیان کند. روش فیزیک آزمایشگاهی از دو روش عمده برای پژوهش بهره می‌گیرد، آزمایش طبیعی و آزمایش کنترل شده. به دلیل امکان کنترل محیط، در آزمایشگاه‌ها از آزمایش‌های کنترل شده و در زمینه‌هایی مانند اخترفیزیک که امکان اثرگذاری یا کنترل محیط وجود ندارد از آزمایش‌های طبیعی استفاده می‌کنند.", "version_id": "12466976101430553390"},
{"wikidata_id": "Q163865", "text": "اسکوربوت تاریخچه به نظر می‌رسد که بقراط (۴۶۰ پ.م.-۳۸۰ پ.م.) نخستین کسی بوده‌است که این بیماری را توصیف کرده‌است. با این وجود توصیفاتی از یک بیماری در پاپیروس ابرس (حدود ۱۶۰۰ پ.م.) وجود دارد که بسیار به اسکوربوت شباهت دارد. در دوران پیشاتاریخی درمان‌های گیاهی برای این بیماری در میان برخی تمدن‌ها شناخته شده بود. در قرن سیزدهم اسکوربوت در میان جنگ‌جویان اروپایی شایع بود. این بیماری یکی از عوامل محدودکنندهٔ سفرهای دریایی بود، چرا که تعداد زیادی از سرنشینان و کارکنان کشتی در سفرهای دراز مدت تلف می‌شدند. این موضوع حتی در جنگ جهانی اول نیز تأثیر داشت. در سال ۱۵۳۶، ژاک کارتیه، مکتشف فرانسوی که در حال اکتشاف رودخانهٔ سن لوران بود، با استفاده از دانش بومی آن منطقه مردان خود را که به اسکوربوت دچار بودند از مرگ نجات داد. او با استفاده از برگ‌های سوزنی یک نوع درخت، چایی درست کرد که بعدها ثابت شد دارای ۵۰ میلی‌گرم ویتامین ث در هر ۱۰۰ گرم است. در سال ۱۶۱۴، جان وودال، جراح کمپانی هند شرقی بریتانیا، در کتابی که برای شاگردان خود نوشته بود، اسکوربوت را یک مشخصهٔ کمبود توصیف کرد و درمان آن را غذای تازه در صورت امکان، و در غیر این صورت پرتقال، لیموترش، لیمو سبز، تمر هندی و حتی در مواقع ضروری اسید سولفوریک دانست. در دهه ۱۷۴۰، دریادار آنسون ناخدای ناوگان دریایی که در اقیانوس آرام درگیر جنگ با اسپانیا بود، طی سفر دریایی ۶۲۶ نفر از ۹۶۱ نفر از افراد خود را بر اثر بیماری اسکوربوت از دست داد. در سال ۱۷۴۷، جیمز لیند، پزشک نیروی دریایی سلطنتی بریتانیا، طی آزمایشی ثابت کرد که اسکوربوت با مصرف مرکبات در رژیم غذایی درمان می‌شود. جیمز کوک (۱۷۶۸-۱۷۷۱) توانست دنیا را با کشتی دور بزند، بدون آن که حتی یک نفر از کارکنان کشتی او از اسکوربوت تلف شوند. البته رژیم غذایی آنان فاقد مرکبات بود، چرا که نگاه داشتن این میوه‌ها در سفرهای طولانی ناممکن بود. به علاوه، پختن غذاها موجب از بین رفتن بیش‌تر ویتامین ث می‌شد. بازپُرسازی کشتی از غذاهای تازه و عدم مصرف چربی‌ها برای تمیز کردن ظروف مسی (زیرا چربی‌ها در مجاورت مس داغ دارای ترکیبی می‌شوند که موجب اختلال در جذب ویتامین‌ها می‌شود.) مؤثرترین اقدامات کوک در این رابطه بود. در سال ۱۹۲۷، آلبرت سنت گیورگیی، بیوشیمیست مجارستانی که در سال ۱۹۳۷ برندهٔ جایزه نوبل فیزیولوژی و پزشکی شد، مولکول اسید اسکوربیک را از کلم، پرتقال و فلفل سبز مجزا کرد. سرانجام در سال ۱۹۳۲، چارلز گلن کینگ، محقق آمریکایی، ارتباط میان اسید اسکوربیک (ویتامین ث) و بیماری اسکوربوت را کشف کرد. همه‌گیری امروزه اسکوربوت بیش‌تر در کشورهای دچار فقر و قحطی شایع است. طبق گزارش سازمان بهداشت جهانی در سال ۲۰۰۰، اسکوربوت یکی از شایع‌ترین بیماری‌های سوءتغذیه در جهان است. در سایر کشورها، اسکوربوت در بزرگ‌سالان نادر است و بیش‌تر در کودکان و افراد مسن دیده می‌شود. نوزادانی که شیر پاستوریزه مصرف می‌کنند، در صورتی که ویتامین ث را به صورت مکمل دریافت نکنند، ممکن است دچار اسکوربوت شوند، چرا که ویتامین ث شیر طی عمل پاستوریزه شدن از بین می‌رود. شیر مادر، در صورتی که تغذیهٔ سالم داشته باشد، حاوی ویتامین ث مورد نیاز نوزاد است. همچنین، پختن غذا موجب از بین رفتن ویتامین ث می‌شود. علایم بیماری اسکوربوت ورم‌هایی در بازوها و پاها و خستگی از علایم ابتدایی بیماری هستند. پس از مدتی، بافت غشاهای مخاطی بینی و لثه سست و اسفنجی شده و دچار خونریزی می‌شود. همچنین، لکه‌هایی بر روی پوست ظاهر می‌شوند. در اسکوربوت پیشرفته، زخم‌ها باز شده، چرک می‌کنند، دندان‌ها شل شده و سپس می‌افتند. بیمار دیگر قادر به ایستادن نخواهد بود و سرانجام، از شدت خستگی یا عفونت می‌میرد. جلوگیری و درمان اسکوربوت به کمک رژیم غذایی حاوی ویتامین ث درمان می‌شود، و جلوگیری از آن نیز از همین طریق صورت می‌گیرد. مرکبات، کیوی، پاپایا، گوجه و توت فرنگی میوه‌هایی سرشار از ویتامین ث هستند. هویج، فلفل دلمه‌ای، بروکلی، سیب‌زمینی، کلم، اسفناج و پاپریکا نیز منابعی از این ویتامین هستند. همچنین، جگر گوساله و صدف خوراکی دارای ویتامین ث هستند. علاوه بر این غذاها، ویتامین ث به صورت مکمل (مثلاً به شکل قرص) نیز وجود دارد.", "version_id": "3173114180215046570"},
{"wikidata_id": "Q837187", "text": "حمدانیان حمدانیان (۲۹۳-۳۹۴ق/۹۰۵-۱۰۰۴م) نام سلسله‌ای شیعه و عرب است که در سرزمین‌های شمال عراق(جزیره) و شام فرمانروایی می‌کردند. حمدانیان از قبیله تَغْلِب بودند که مدت‌ها پیش در جزیره مستقر شده بودند. آنها از پشتیبانان ادبیات عرب بودند و به ویژه به خاطر تشویق و پشتیبانی سیف‌الدوله از متنبی شاعر، نامدار گشتند. آنها با وجود آنکه بر منطقه پر برکتی که دارای مراکز بسیار برای بازرگانی و تکاپو بود فرمانروایی یافتند، همچنان بی‌قیدی و ویرانگری ویژه اعراب بدوی را نگاه داشتند.", "version_id": "15106486942590551356"},
{"wikidata_id": "Q3168029", "text": "ژان-میشل فرودون زندگینامه ژان-میشل دارای مدرک کارشناسی ارشد و DEA در تاریخ است. او از سال ۱۹۷۱ تا ۱۹۸۱ به معلمی پرداخت. پس از آن به مدت پنج سال به عکاسی پرداخت. از سال ۱۹۸۳ به عنوان روزنامه‌نگار و منتقد سینما در هفته‌نامه لوپوئن می‌نویسد. پدرش پییر بیارد نیز منتقد سینما بود پس از آن سردبیر ارشد آنجا شد و از آن پس نام مستعار فرودون یادداشت‌های اش را امضا می‌کرد که بر گرفته از شخصیت فرودو در ارباب حلقه ها بود و تا سال ۱۹۹۰ در آن پست ماند. از سال ۱۹۹۰ تا ۱۹۹۵ به صورت روزانه ستونی در روزنامه لوموند داشت و در سال ۱۹۹۵ دبیر صفحه سینمای لوموند شد. در همان سال از کتابش «سال‌های مدرن سینما» رونمایی کرد.. در این کتاب ژان میشل تلاش می‌کند تا رابطه میان تاریخ، سیاست و جامعه را در سینمای فرانسه از ۱۹۵۹ به بعد بررسی کند. برای مثال تأثیر جمهوری چهارم فرانسه، مه ۱۹۶۸ فرانسه وجود دارد را در تولد موج نو سینمای فرانسه بررسی می‌کند. در این رویکرد فیلم‌ها به عنوان سوژه اصلی تحقیق قرار دارند و همه عوامل مؤثر بر آن‌ها بررسی می‌شود. در سال ۲۰۰۳ سردبیر نشریه سینمایی کایه دو سینما شد که به مالکیت لوموند در آمده بود و تا سال ۲۰۰۹ در این پست باقی ماند. زمانیکه «کایه» توسط ریچارد شلگمان بریتانیایی، مدیر انتشارات هنری فایدون خریداری شد. از دسامبر ۲۰۰۹ وبلاگ «نمایشگاه عمومی» را راه اندازی کرد. روی اسلات ،و از سال ۲۰۱۰ مدیر این سایت شد.از اکتبر ۲۰۱۰ تا ۲۰۱۳ سردبیر وب‌سایت کارگاه هنر معاصر شد. او نایب رئیس انجمن پاریس-سارایووـاروپاست، که همکار مرکز آندره مالاروی سارایو است و همچنین از یکی از اعضای شورای مرکزی پرو است. در سال ۲۰۱۴، نایب رئیس کمیسیون «کمک به سینمای جهان» شد که وابسته به «مرکز ملی سینمای فرانسه» و «مرکز ملی صعنت و تجارت فرانسه» است.او یکی از اعضای هییت تحریریه مجله اسپانیاییکایمن سینمایی است. و در بسیاری از شماره‌های آن می‌نویسد. ژان میشل نویسنده و ویراستار بسیاری از کتاب‌های تاریخ سینمای فرانسه بوده‌است که می‌توان از جمله کارهایش به: سینما و هولوکاست،وودی آلن، هو شیائو-شین، روبر برسون، کریس مارکر، ادوارد یانگ، عاموس گیتای، الیویه آسایاس، جیا ژانکو و جعفر پناهی و همچنین ژیل دلوز و روابطش با سینما اشاره کرد. وی کارگردان هنری فیلم پل‌های سارایو است این فیلم که در فستیوال کن معرفی شد، از مجموعه فیلم‌های کوتاه کارگردان‌هایی چونآیدا بگیچ، لئوناردو دی کوستانزو، ژان-لوک گدار، کامن کالف، ایزیلد لو بسکو، سرگئی لوزنیتسا، پینسنزو مارا، اورسلا میر، ولادمیر پریسیچ، کریستی پویو، مارک رچا، آنگلا شانیلیک، ترسا ویاورد، با نقاشی از فرانسوا شویتن که توسط لویی دو ماتا انیمیشن شده بود تهیه و تولید شده بود. برای اولین بار در فستیوال جشنواره فیلم سارایوو و در بسیاری از جشنواره‌های فیلم به نمایش در آمد. از سال ۲۰۰۹ تا ۲۰۱۵، برنامه نمایش فیلم‌های کوتاه بین‌المللی سینما ۶۱ را در کافه ۶۱ هدایت کرد. از سال ۲۰۱۲ برنامه «جهان متمایز» را که به بررسی رویکرد دو سویه و واکنشی، سینما و دانشمندان می‌پرداخت را از دید فرانسوا تادی، بیولوژیست و اورلین پیلو کارگردان، در سینما گراند اکسیون برگزار کرد.", "version_id": "17622292614634209966"},
{"wikidata_id": "Q18413560", "text": "سید حسن حبل‌المتین توقیف و تبعید سیدحسن قبل از مشروطیت اگرچه سیدحسن از عین الدوله هواداری می‌کرده لیکن دشمنی میرزاعلی اصغر اتابک بامؤیدالاسلام سبب شد که در سال ۱۳۱۹ هَ.ق. به خانهٔ سیدحسن ریختند و او را نزد عین الدوله حاکم تهران بردند. عین الدوله او را در مبارک‌آباد یکسال تحت نظر گذاشت و سپس بهند تبعید کرد. سیدحسن پس از دو سال ماندن نزد برادرش مؤیدالاسلام ناشر «حبل المتین» در کلکته، به تهران بازگشت روزنامهٔ حبل المتین تهران را پایه‌گذاری کرد. نخستین شمارهٔ این روزنامه در دوشنبهٔ پانزدهم اردیبهشت ماه ۸۲۹ شمسی، جلالی و ۲۹ آوریل ۱۹۰۷م. یعنی پس از چهارده سال از تأسیس «حبل المتین» کلکته که توسط مؤیدالاسلام پخش می‌شد، در تهران پخش گردید. در سرلوح این روزنامه مدیرکل «جلال الدین حسینی مؤیدالاسلام» و نایب مدیر «میرزا سیدحسن کاشانی» معرفی شده بود؛ ولیکن کارها، همه به عهدهٔ سیدحسن بوده‌است؛ و او آن را شعبه و شاخه‌ای از حبل المتین کلکته می‌شمرد، و سال تأسیس حبل المتین کلکته یعنی سال ۱۳۱۱ هَ.ق. را بر آن نوشته بود؛ و تا توپ بستن مجلس به همین شکل ادامه داشت و از مشروطیت دفاع می‌کرد. کسروی در تاریخ مشروطه می‌نویسد: در داستان پیمان روس و انگلیس و رخدادهای دیگر در این روزنامه گفتارهای پرمغز نوشت و سیدحسن پس از آن بدخواهی‌ها که با جنبش مشروطه خواهی کرده و به هواداری عین الدوله آن دشمنی‌ها را با کوششهای دو سید (بهبهانی و طباطبائی) کرده بود. این زمان به نیکی‌ها برخاست و شکست را بدین سان بست. یکی از همکاران باأرج سیدحسن در پخش «حبل المتین» نویسندهٔ معروف شیخ یحیی کاشی است که مدتی نیز سردبیرروزنامهٔ ایران بوده‌است. پس از توپ بستن مجلس در ۲۶ جمادی دوم ۱۳۲۶ هَ.ق. تقی‌زاده و سید محمدرضا مساوات شیرازی و ملک المتکلمین به خانهٔ عین الدوله رفته و از آنجا به خانهٔ سیدحسن که نزدیک بود می‌روند، لیکن زنان سیدحسن از ترس قزاقهای شاه شروع به زاری کرده به ایشان پناه نمی‌دهند همین که ایشان بیرون می‌آیند چند تن از آنان بدست قزاقها اسیر می‌شوند و سیدحسن در آغاز در میان آب‌انبار خانه پنهان شده و سپس به سفارت انگلیس رفته و همراه تقی‌زاده پناهنده شد و بدین روش از گرفتار شدن به سرنوشت جهانگیرخان صور اسرافیل و ملک المتکلمین رهیده و در پایان به اتفاق چهار تن دیگر از طرف شاه به قفقاز تبعید شد، لیکن پس از مدتی توقف در رشت شمارهٔ نخستین روزنامهٔ «حبل المتین» را در محرم ۱۳۲۷ هَ. ق . منتشر کرد وچهار ماه ادامه داد و سپس همراه مجاهدان مشروطه خواه بسرداری محمدولیخان سردارسپه و سرداریحیی به تهران آمده و پس از اخراج شاه و پایان دادن به استبداد صغیر، سیدحسن روزنامه را دوباره منتشر کرد. توقیف حبل المتین دورهٔ جدید حبل المتین در ماه جمادی دوم آغاز شد و در شمارهٔ ششم (۱۳۲۷ هَ. ق) بمناسبت مقاله‌ای که به عنوان «اذا فسد العالم فسدالعالم» بقلم سیدنورالدین پسر ججسیداسداﷲ خرقانیچچ منتشر ساخت، تحت تعقیب قرار گرفت. مشروطه خواهان که به آسانی شاه را اخراج کرده و پسرش را بجای او نشانده بودند چنان مغرور بودند که نیازی به تصفیهٔ دستگاه فاسداستبدادی نمی‌دیدند و این دستگاه فاسد برای جلوگیری از پیشرفت نهضت از هیچگونه خرابکاری کوتاهی نکرد. ازجمله این مقاله را بهانه کرده و عوام را تحریک کردند و محکمه‌ای به عضویت معاون حضرت و صدرالاشراف و مشاورالملک و شیخ هادی که همگی از اطرافیان محمدعلی شاه بودند تشکیل داده و سیدحسن حبل المتین را به پرداخت ۲۵۰ تومان و سه ماه زندان و ۲۳ ماه توقیف روزنامهٔ «حبل المتین» محکوم کردند. روزنامهٔ حکمت چ مصر دربارهٔ این حکم ضد آزادی مقاله‌ای به عنوان «پاداش خدمات هجده سالهٔ حبل المتین» منتشر کرد و حکم را از نظر قانونی باطل شمرده گوید: محکومیت او برای گرفتن انتقام ازمقالات آزادیخواهانهٔ او پیش و پس از انقلاب مشروطیت بوده‌است. این حکم ظالمانه در افکار عمومی مردم ایران سوء اثر بخشید و وزیر عدلیه مجبور شد برای نخستین بار به تشکیل محکمهٔ تمیز (دیوان عالی کشور) تن دردهد؛ و این دیوان محکومیت سیدحسن را لغو کرد. لیکن سیدحسن حبل المتین پس از آزادی از ترس دستگاه فاسد از اقدامات سیاسی دست برداشت و خانه نشینی گزید تا آنکه درتهران درگذشت.", "version_id": "1453886877353814293"},
{"wikidata_id": "Q410134", "text": "داینئین داینئین (انگلیسی: Dynein) نوعی موتور پروتئین چارچوب یاخته است که در طول میکروتوبول‌ها در سلول حرکت می‌کنند. این پروتئین‌ها قادرند انرژی شیمیایی موجود در آدنوزین تری‌فسفات را، به کار مکانیکی مبدل کنند. داینئین، برخی مواد را در سلول حمل می‌کند، نیروهای لازم برای انجام میتوز را فراهم می‌آورد و انرژی ضروری برای حرکت مژک و تاژک را در یوکاریوت‌ها در اختیار آنها قرار می‌دهد. تمام این اعمال وابسته به حرکت داینئین به سمت قطب منفی میکروتوبول‌ها (از محیط به مرکز) است که بدان «ترابرد واسو» (Retrograde transport) می‌گویند. کار داینئین دقیقاً نقظهٔ مقابلِ کینزین است که حرکت‌شان به سمت قطب مثبتِ میکروتوبول (از مرکز به محیط سلول) است و به آن، «ترابرد به‌سو» (Anterograde transport) گفته می‌شود.", "version_id": "15689567816435956683"},
{"wikidata_id": "Q815567", "text": "زمین‌لرزه ۱۹۸۸ ارمنستان زمین‌لرزه منشأ این رویداد گسیختگی گسلی در ۴۰ کیلومتری جنوب رشته‌کوه قفقاز بود که این رشته‌کوه بر اثر همگرایی صفحه‌های زمین‌ساختی عربستان و اوراسیا پدید آمده‌است. کوه‌های قفقاز در امتداد یک کمربند لرزه‌ای فعال قرار دارد که از آلپ در جنوب اروپا تا هیمالیا در آسیا کشیده شده‌است. لرزه‌خیزی این کمربند با زمین‌لرزه‌های عمده و مکرر از دریای اژه، ترکیه و ایران تا افغانستان مشخص می‌شود. گرچه رویدادهای لرزه‌ای در ارمنستان نسبت به دیگر مناطق در این زون لرزه‌ای با فرکانس بالا به وقوع نمی‌پیوندد؛ ولی تغییرشکل‌های سریع پوسته‌ای در آن با گسل‌های راندگی فعال و فعالیت‌های آتشفشانی در ارتباط است. کوه آتشفشانی خاموش آرارات در ترکیه با بلندای ۵٬۱۳۷ متر در ۱۰۰ کیلومتری جنوب رومرکز زمین‌لرزه قرار دارد. زمین‌لرزه در امتداد یک گسل امتدادلغز راندگی روی داد که به موازات کوه‌های قفقاز کشیده شده و شیب آن به سمت شمال و شمال شرقی است. بروس بولت لرزه‌شناس و استاد زمین و علوم سیاره‌ای در دانشگاه کالیفرنیا، برکلی با پیمایش طول پرتگاه گسلی در سال ۱۹۹۲ دریافت که جابه‌جایی عمودی در طول بخش عمده گسل در حدود ۱ متر و در انتهای شرقی آن به ۱٫۶ متر می‌رسد. مدل‌سازی شکل موج نشان داد که گسل‌خوردگی از ژرفای ۵ کیلومتری منشأ گرفته و رومرکز آن بر روی گسل راندگی آلاوار در دامنه‌های کوه‌های قفقاز کوچک در شرق آراگاتس قرار دارد. لرزه اصلی باعث ایجاد گسیختگی سطحی شده و دو ثانیه بعد با انتشار به سوی غرب با پس‌لرزه‌ای امتدادلغز همراه شده که به سمت جنوب‌شرقی منتشر شده‌است. آسیب(ها) تعدادی از شدیدترین لرزه ها در محدوده های صنعتی حاوی .. اتفاق افتاد. نیروگاه هسته‌ای متسامور مرکز زمین‌لرزه اما در نهایت به مدت شش بسته شد Liquefaction آبگون سازی (آبگونش) ساختمان و سازه ها در جریان زمین‌لرزه به شدت آسیب دیده بودند. اما جاده ها و پسایند پیر شفر موسیقیدان پیشرو (هنر) تیم نجات ۴۹۸ نفری فرانسوی را رهبری نمود زمانی که یک فروند ایلیوشین ایل-۷۶ شوروی سقوط کرد", "version_id": "12970123177985257059"},
{"wikidata_id": "Q42504", "text": "کلیسای عیسی مسیح قدیسان آخرالزمان بنیانگذار و تاریخ پیدایش ژوزف اسمیت، بازآورنده و اولین پیامبر کلیساست. او در سال ۱۸۲۰ زمانی که ۱۵ ساله بود، رؤیایی از جانب خدا دریافت کرد که در آن به او گفته شد همه کلیساها در اشتباه‌اند و او نباید به هیچ‌کدام بپیوندد. ژوزف اسمیت مجدداً در ۱۸ سالگی رؤیایی دیگر دریافت کرد که در آن از جانب فرشته‌ای به نام مورونی به او مأموریتی عظیم داده شد تا به دنبال الواح طلایی و لوحه‌های قدیمی بگردد. سرانجام در سال ۱۸۳۰ پس از به دست آوردن این الواح و ترجمه آن‌ها این کتاب‌ها به عنوان کتاب مورمون انتشار یافت. اگر چه ژورف اسمیت از شرایط تحصیلی خوبی برخوردار نبود، اما با پیدا کردن عینک مخصوص در کنار الواح طلایی و گذراندان سه سال در خلوت و در پس پرده موفق به ترجمه متون شد و در انتها الواح طلایی را به فرشته باز پس داد. ژوزف اسمیت و برادرش، هیرام اسمین از طرف حکومت ایالتی ایلینوی بازداشت و در سال ۱۸۴۴ توسط افرادی مسلح که به زندان نفوذ کردند، کشته شدند. بدین شکل ژوزف اسمیت به عنوان اولین شهید کلیسای عیسی مسیح مقدسین آخرین زمان نیز نام گرفت. . کتاب‌های مقدس مورد تایید اعضای علاوه بر کتاب مقدس، سه کتاب دیگر را در کلیسابه رسمیت می‌شناسند. این کتاب‌ها عبارت‌اند از: کتاب مورمون، اصول و پیمان‌ها، و کتاب مروارید گرانبها. اعضای کلیسا، سخنان پیامبران زنده خویش را همچنین در حد کتاب‌های مقدس می‌دانند. کتاب مورمون: گواهی دیگر بر عیسی مسیح اولین مهاجرت آن‌ها مربوط به افرادی است بنام یارِدیان که پس از واقعه تاریخی سقوط برج بابل به سوی آمریکا رهسپار شدند و به خاطر بت‌پرستی و ارتداد از بین رفتند. مهاجرت بعدی در سال ۶۰۰ قبل از میلاد به وقوع پیوست که در آن گروهی از یهودیان به فرمان خداوند و قبل از سقوط توسط بابلی‌ها، اورشلیم را ترک کردند. این گروه که توسط شخصی به نام لیحای و پسرش، نیفای رهبری می‌شدند، از اقیانوس ساکن عبور کردند و به آمریکای باستانی رسیدند. در آنجا آنان به دو گروه رقیب تقسیم شدند که عده‌ای طرفدار نیفای و عده‌ای دیگر طرفدار برادرش، لامان گشتند. خدا لامان را به خاطر نااطاعتی لعنت کرد و به این خاطر، رنگ پوست او و خانواده‌اش تیره شد. سرخ‌پوستان آمریکا از نژاد لامان‌ها خوانده شده‌اند. نیفای که مطیع و وفادار به احکام خداوند بود، افتخار این را پیدا کرد که عیسی مسیح قیام کرده را ملاقات کند. در این ملاقات، مژده واقعی و راستین توسط عیسی مسیح به آنان موعظه شد. در ادامه اختلافات بین لامان و نیفای لامانیان دست به نابودی زدند، ولی یکی از آنان به نام مورمون زنده ماند و قبل از مرگ تمام این وقایع را بر روی ورقه های طلایی ثبت کرد. این ورقه‌ها به وسیله «مورونی»، پسر مورمون زیر خاک مدفون شد. ۱۴۰۰ سال بعد مورونی به صورت فرشته‌ای بر ژوزف اسمیت (بنیانگذار این کلیسا) ظاهر شد و محل ورقه‌ها را به او نشان داد. بر پایه عقیده مورمون‌ها باغ عدن یا بهشت در ایالت میسوری آمریکا قرار داشته‌است که اورشلیم جدید پس از بازگشت مسیح نیز در آنجا قرار خواهد گرفت. اصول و پیمان‌ها مجموعه‌ای از مکاشفات ژوزف اسمیت است که در مورد کلیسای مسیح در روزهای آخر، مقام کاهنان و پیشگویی‌های آینده سخن می‌گوید. کتاب مروارید گرانبها این کتاب شامل سه بخش عمده‌است: نخست، کتاب ابراهیم که ترجمه یک پاپیروس مصری است، در سال ۱۸۳۵ توسط اسمیت ترجمه و چاپ شد. او مدعی بود که این طومارها توسط ابراهیم در ۴۰۰۰ سال پیش نوشته شده‌است. دوم، کتاب موسی مجموعه مکاشفات ژوزف اسمیت است که گفته می‌شود از کتاب و شریعت موسی گم شده‌است. در این کتاب اطلاعاتی در مورد آفرینش جهان آورده شده‌است. سوم، نوشته‌های ژوزف اسمیت که شامل اساسنامه، منتخباتی از تاریخ کلیسای عیسی مسیح مقدسین آخرین زمان و الهاماتی است که مؤسس این فرقه دریافت کرده‌است. آموزه‌های کلیسا در مورد خدا اعضای کلیسا ایمان دارند که خدا پدر آسمانی و روحانی همه آدمیان است. ایمان دارند که همه فرزندانش دوست دارد و می خواهد که خوشحال شوند. تثلیث را قبول ندارند اما ایمان دارند که پدر آسمانی، عیسی مسیح، و روح القای سه نفر الهی جدا هستند. پدر آسمانی و عیسی مسیح جسم‌ها دارند ولی روح القدس جسمی ندارد. برخی معتقدند آموزه‌های کلیسا در مورد خدا در مغایرت با کلیساهای دیگر است. اعضای کلیسا ایمان دارند که خدا زمانی یک بشر بوده و در اثر تکامل به مقام خدایی رسیده‌است. ممکن است که فرزندانش مثل خودش شویم از طریق کفاره عیسی مسیح. این اصول هم در کتاب مورمون هم در کتاب مقدس پیدا می شود. مثلا در نامه رومانیان فصل ۸ آیه ۱۷ و مکاشفه فصل ۳ آیه ۲۱. مورمون‌ها خدا یا پدر را یک مرد با بدنی جسمانی و قد حدود ۱۸۳ سانتیمتر می دانند که اکنون در یک سیاره نزدیک ستاره ای به نام کولاب زندگی می‌کند. اون با مریم مقدس آمیزش جنسی منتهی به زاده شدن عیسی داشته که همین نشان می‌دهد اون یک مرد است و برای همین همیشه پدر نامیده می‌شود. تثلیث مورمون‌ها به تثلیث معتقد هستند، اما تفسیر آنان از این آموزه با تفسیر مسیحیت ارتدکس در تضاد است. در تعالیم مورمون؛ پدر، پسر و روح‌القدس سه خدا هستند که در ذات و ماهیت متفاوتند. پدر دارای گوشت و استخوان است که زمانی انسان بوده و سپس به مقام خدایی رسیده‌است. بر این اصل، هر انسانی این توانایی را در خود دارد که خدا شود. آنان می‌گویند که خدای پدر نیز دارای پدری بوده و به‌طور جسمانی از مادرش متولد شده‌است. خدای مورمون‌ها در تکامل و تغییرپذیری است. عیسی مسیح کتاب مورمون عیسی مسیح را مخلوق خدا می‌داند. مسیح با انسان‌های دیگر تفاوت چندانی ندارد. او اولین روح خلق شده توسط خداست که نامش قبل از زندگی بر روی زمین یهوه بوده‌است. او ابدی است، اما نه تنها او بلکه همه انسان‌ها در روح ابدی‌اند. طبق این نظریه مسیح یکی از روح‌ها بوده که جسم گرفت و اینک یکی از خدایان شده‌است. پس فرق مسیح و انسان‌ها نه در ذات، بلکه در ترتیب زمانی جسم پوشیدن است. طبق این استدلال، کلیسای مورمون مسیح را برادر ارشد ما معرفی می‌کند. مسیح بی‌گناه و در هدف با خدا یکی است، اما او خدای مجسم شده نیست. او از تعدد زوجات حمایت کرده و در روی زمین با مریم، مرتا و مریم مجدلیه ازدواج کرده و بچه‌دار شده‌است. روح‌القدس روح‌القدس با روح خدا متفاوت است و می‌توان آن را یک روح غیر شخصی نامید که مانند مایعی سیال در انسان‌ها به میزان متفاوتی قرار دارد. روح‌القدس تنها با دستگذاری کشیش‌های مورمون به اشخاص عطا می‌شود. مسیح به عنوان کفاره گناهان عمل مسیح به عنوان کفاره گناهان تنها قادر است که گناهان پیشین را پاک کند. به همین منظور انسان برای برای تحصیل نجات باید به اعمال نیکو دست یابد. عادل شمردگی توسط ایمان مردود است و رستگاری شامل ایمان به مسیح، توبه، تعمید آب، اعمال نیکو و تعمید روح‌القدس با دستگذاری کشیشان مورمون است. این رستگاری فرایندی است که به خدا شدن منتهی می‌شود. همچنین باید گفت که در خارج از کلیسای مورمون رستگاری وجود ندارد و همه ادیان و مذاهب دیگر پلید و شیطانی به حساب می آیند. تعمید به نیابت از مردگان از این جهت که تعمید آب توسط کلیسای مورمون برای رستگاری ضروری است، مورمون‌ها علاقه زیادی به شجره‌نامه‌های خانوادگی دارند و سعی می‌کنند اجداد و نیاکان خود را شناسایی کرده و به نیابت از آنان تعمید یابند. مورمون‌ها نه تنها اقوام و آشنایان خود بلکه پنجاه نفر از مردگان غریبه را نیز می توانند به نیابت تعمید دهند، از این گونه تعمیدها می‌توان به چنگیزخان مغول، اسکندر مقدونی، ژاندارک، بودا، آن فرانک، آدولف هیتلر، ژوزف استالین اشاره کرد. دیگر اعتقادات مورمون‌ها در کتاب مقدس اعمال نیکو نتیجه ایمان است و نه راه به دست آوردن آن. اما طبق تعالیم مورمون، گناه اولیه آدم برای تشخیص نیک و بد ضروری بود. تعمید به نیابت از طرف مردگان در هیچ قسمت از کلام خدا تعلیم داده نشده‌است. مورمون‌ها با تفسیر دیگری از اول قرنتیان باب ۱۵ آیه ۲۹ به این نتیجه رسیده‌اند. دیدگاه مورمون در مورد آخر الزمان، مبنی بر نجات همگان است. در اعتقاد ایمان یک نوع رستگاری عمومی هست که شامل همه مردم دنیا می‌شود و یک نوع رستگاری فردی نیز هست. وجود بهشت و جهنم در تعالیم مورمون چندان روشن نیست. مجازات ابدی در تعالیم مورمون جایی ندارد. آنان انسان‌ها را به طبقات مختلفی که در ملکوت در نظر گرفته‌اند، تقسیم می‌کنند. مورمون معتقد است که همه موجودات اعم از انسان و حیوان و گیاهان قبلاً به صورت روح خلق شده و سپس شکل مادی به خود گرفته‌اند. چنین گفته می‌شود که تعالیم کلیسای مورمون از آغاز تاکنون دستخوش تغییرات زیادی شده‌است. انبیای زنده این کلیسا بارها نظرات انبیای قبل از خود را نقض کرده‌اند. به عنوان مثال بریگم یانگ بر این اعتقاد بود که آدم همان خدای پدر است که در اثر رابطه جنسی با مریم باکره، پدر جسمانی مسیح شد. این تعلیم چند سال بعد توسط یکی دیگر از انبیاء رد شد. با اینکه یانگ این گفته خود را مکاشفه‌ای از جانب خدا می‌دانست، ولی امروز کلیسای مورمون این تعلیم را رد می‌کند. اعتقاد جدید مبنی بر این است که آدم اولین فرزند خدا بود که جسم خاکی پوشید و در زمین زندگی کرد. امروزه کلیسای مورمون اعلام کرده‌است که هیچ پیامبری حق آوردن پیامی را از طرف خدا ندارد، مگر آنکه به تأیید شورای رهبران کلیسا برسد. وحی در این کلیسا بر دو نوع است: گفته‌هایی که از طرف خدا بر آن‌ها نازل شده‌است، و سخنانی را که مورمون‌ها آن‌ها را صرفاً عقاید شخصی پیامبران خوانده‌اند. ایمان در کلیسای مورمون چنین تعریف شده‌است: اعتقاد به این حقیقت که عیسی نجات‌دهنده جهان و ژوزف اسمیت پیامبر حقیقی و راستین خداست. مقام اسمیت در کلیسای مورمون بسیار بالاست، به‌طوری‌که در کنار ایمان به عیسی برای نجات، وساطت ژوزف اسمیت نیز نقش مهم و حیاتی دارد. امروزه بانی این فرقه حتی مقام بسیار بالاتری از یک پیامبر را در این کلیسا دارد. گفته می‌شود در کتاب مورمون پیشگویی‌های قید شده که نادرستی آن آشکار شده‌است. از عقاید عجیب مورمون‌ها شیطانی بودن کافئین است. همچنین بر این باور هستند اگر لباسی که موسوم به پوشاک معبد Temple Garments(معبد مورمون) است را بر تن داشته باشند از آتش، چاقو، گلوله و شیطان در امان خواهند بود. همچنین هر انسانی برای ورود به بهشت نیاز به یک گذرواژه دارد که آن را پس از این که در دادگاه الهی مورد قضاوت قرار گرفت دریافت می‌کند، دادگاهی که به قضاوت ژوزف اسمیت، عیسی مسیح و خداوند برگزار خواهد شد. همچنین اگر کسی از آیین مورمون بیرون برود با به اصطلاح مرتد شود در حقیقت دست به خودکشی اجتماعی زده است زیرا از دید دیگر مورمون‌ها و حتی خانواده اش دیگر وجود ندارد و او را به‌طور کامل کنار می گذارند. ارزیابی اصول اعتقادات مورمون‌ها از نگاه منتقدان با اینکه ادعا می‌شود اصل کتاب مورمون در سال ۴۲۸ میلادی نوشته شده‌است، ولی در ترجمه ژوزف اسمیت حدود ۲۵۰۰۰ واژه آن عیناً از ترجمه انگلیسی کتاب مقدس (نسخه جیمزشاه، King James version) که در سال ۱۶۱۱ میلادی به چاپ رسیده، برداشته شده‌است. کلماتی که از زبان عیسی مسیح، پولس، پطرس و یوحنا در انجیل آمده‌است، در کتاب مورمون از زبان افرادی نقل می‌شود که سال‌ها قبل از میلاد مسیح می‌زیسته‌اند. کتاب مورمون مملو از اشتباهات تاریخی است. شواهد علمی در مورد نژاد سرخ‌پوستان آمریکا با ادعای کتاب مورمون اختلاف دارد. طبق این تحقیقات علمی، نسل سرخ‌پوستان شباهت کاملی به نژاد مغول‌ها و مردمان خاور دور دارد. همچنین پژوهش‌های باستان‌شناسی تمدن عظیمی را که کتاب مورمون ارائه داده‌است، تأیید نمی‌کند. در تحقیقات زبان‌شناسی، از زبان مصری اصلاح شده هیچ سخنی به میان نیامده‌است (زبانی که اسمیت ادعا می‌کرد کتاب مورمون را از آن ترجمه کرده‌است). اینکه بومیان اولیه آمریکا به این زبان ناشناخته صحبت می‌کرده‌اند، به هیچ وجه اعتبار ندارد. این زبان برای متخصصان زبان‌های باستانی و حتی مصرشناسان نیز کاملاً بیگانه‌است.", "version_id": "8175645157438872003"},
{"wikidata_id": "Q5943559", "text": "نویده شغل مردم شغل بیشتر مردم کشاورزی به روش محلی می‌باشد در شروع بهار و آبدار شدن رودها کاشت برنج در روستا آغاز می‌شود و معمولاً در ماه دوم و سوم تابستان برداشت می‌کنند. وضعیت تحصیل در این روستا تنها یک مدرسهٔ ابتدایی دولتی وجود دارد به نام مدرسهٔ ابتدایی آیت‌الله سعیدی نویده ، دانش آموزان پس از اتمام دورهٔ ابتدایی به مدارس راهنمایی بخش کوپصفهان یا دهستان بلسبنه می روند. صنعت در روستا آب روستا از منبع آبی که در نزدیکی مدرسه قرار دارد تأمین می‌شود که کاملاً تصفیه شده‌است به تازگی کابل‌های برق این روستا تعویض گشته تا در هنگام زمستان مشکلی ایجاد نشود خط تلفن روستا بی سیم بوده و مانند سیم کارت می‌ماند که نیاز به تلفن همراه دارد مساجد این روستا دارای 3 مسجد می‌باشد مسجد جامع این روستا در مرکز آن واقع است مردم در ماه محرم شب‌ها به مسجد می روند و تا شب دهم محرم مردم غذا به مسجد می‌آورند (به زبان محلی مجمامی آورند) در روز عاشورا مردم از 3 مسجد جمع شده و از مسجد جامع نویده به سمت مسجد جامع کوچصفهان دسته می برند. جمعیت این روستا در بخش کوچصفهان قرار دارد و براساس سرشماری مرکز آمار ایران در سال 1385، جمعیت آن 1420 نفر (312 خانوار) بوده‌است.", "version_id": "12273321451859338988"},
{"wikidata_id": "Q5175316", "text": "جت‌اسکی جت‌اسکی نام یک برند مربوط به وسایل آبی انفرادی بود که توسط صنایع سنگین کاوازاکی ابتدا عرضه شد. این وسیله گاهی اوقات به‌طور اشتباه گفته می‌شود که در شرکت ثبت اختراعات و علائم تجاری ایالات متحده به ثبت رسیده‌است. یکی از نوع‌های جت اسکی شامل صفحات فایبرگلاس است که یکی از انواع آن جت اسکی ۴۰۰ است که در سال ۱۹۷۳ به بازار آمده‌است. امروزه از جت اسکی به عنوان یک وسیله ورزشی و سرگرمی در اسکله‌ها استفاده می‌کنند و گاهی اوقات مسابقاتی را نیز ترتیب می‌دهند.", "version_id": "5473257002605442595"},
{"wikidata_id": "Q61065878", "text": "ادبیات پایداری ادبیات پایداری شاخه‌ای از ادبیات است که تحت تاثیر شرایطی مانند اختناق، استبداد داخلی، جنگ، اشغال نظامی و سرکوب آزادی‌های اجتماعی قرار دارد و به‌واسطه مضمون و درون‌مایه‌اش که ایستادگی در برابر جریان‌های ضد آزادی است، شناخته می‌شود. بیان دردمندی قشرهای ضعیف اجتماع که قربانی نظام استبدادی شده‌اند، القای امید به ایستادگی برای رهایی، ارج نهادن به جان‌باختگان راه آزادی و نوید دادن پیروزی در آینده، از جمله مضمون‌های مشترک در آثاری است که در دستهٴ ادبیات پایداری طبقه‌بندی می‌شوند. دغدغهٴ اصلی نویسندگان این آثار، بی‌هویت شدن نسلی است که منفعت‌طلبی و رفاه، او را از توجه به رنج‌های مردم خود بازمی‌دارد. ادبیات پایداری، هم در قالب شعر و هم در قالب نثر ظهور و بروز می‌یابد. این مقوله ادبی، به‌عنوان بخشی از مبارزات آزادی‌خواهانه و جنبش‌های مقاومت در آفریقا، آمریکای جنوبی و خاورمیانه ظهور یافت. در ادبیات پایداری بر اهمیت سیاسی ادبیات و نقش نویسنده یا هنرمند در شکل‌گیری و زنده نگه‌داشتن خاطرهٔ جنبش‌های سیاسی تأکید می‌شود.", "version_id": "9871599638808597226"},
{"wikidata_id": "Q4783261", "text": "عرب تایمز (ایالات متحده) شکل‌گیری در اوت ۱۹۸۶ در هوستون ایالت تگزاس آمریکا، در ۱۲ صفحه منتشر شد و در طی یکسال تعداد صفحات روزنامه به ۴۸ عدد افزایش پیدا کرد، نیمی از صفحات این روزنامه برای آگهی شرکت‌های آمریکایی، عربی و موسسات است. این روزنامه تنها روزنامه عربی است که در ایالات متحده منتشر می‌شود و در سراسر ایالات متحده و بریتانیا توزیع می‌گردد. این روزنامه همچنین تنها روزنامه عربی است که در ایالات متحده عرضه می‌شود و بلافاصله پس از انتشار آن، به اتمام می‌رسد. در سال ۱۹۹۷، روزنامه عرب تایمز وبسایت خود را نیز راه‌اندازی کرده‌است.", "version_id": "2558023599055811716"},
{"wikidata_id": "Q483463", "text": "بازی‌های آسیایی تاریخچه المپیک لندن در سال ۱۹۴۸ برگزار شد. در حاشیه این رخداد بین‌المللی طرح برگزاری بازی‌های آسیایی موسوم به المپیک آسیایی توسط «ساندهی گورو دات» رئیس کمیته المپیک هندوستان مطرح شد که مورد توافق قرار گرفت. طبق توافق‌های صورت گرفته قرار بود نخستین دوره این بازی‌ها دو سال بعد از بازی‌های المپیک یعنی در سال ۱۹۵۰ در هندوستان برگزار شود اما این مسبقات با یک سال تأخیر در ۴ مارس سال ۱۹۵۱ با شرکت یازده کشور آسیایی برگزار شد. ایران تنها کشور خاورمیانه‌ای بود که دراین مسابقات شرکت کرد. ۱۹۵۱ - در نخستین المپیک آسیایی، ژاپن اول، هندوستان دوم و ایران سوم شد ۱۹۵۴- دومین دوره این مسابقات در مانیل پایتخت فیلیپین برگزار شد. این مسابقات مصادف بود با ماجراهای کودتای ۲۸ مرداد در نتیجه ایران در این مسابقات شرکت نداشت. در این دوره از مسابقات ۱۹ کشور آسیایی شرکت کردند. ۱۹۵۸- سومین دوره این مسابقات در توکیو، پایتخت ژاپن برگزار شد. در این مسابقات ۲۰ کشور شرکت کردند که ژاپن، کره جنوبی و چین رده‌های یک تا سه را به خود اختصاص دادند. ایران در این دوره به مقام هفتم رسید. ایران پس از یک دوره غیبت به بازی‌ها برگشت. تعداد ورزشکاران کشورها به ۲۰ کاروان افزایش یافت. این بار هم ژاپنی‌ها روی سکوی نخست، و بالاتر از کره جنوبی و چین قرار گرفتند تا شرق آسیا حرف اول و آخر بازی‌ها را بزند. ایران هم به رده هفتم سقوط کرد. ۱۹۶۲- چهارمین دوره مسابقات در جاکارتا، پایتخت اندوزی برگزار شد. ایران به همراه چین و اسرائیل در این دوره از مسابقات شرکت نداشتند و تعداد کشورهای شرکت کننده نیز به ۱۶ کشور کاهش یافت. ژاپن بار دیگر قهرمان این مسابقات شد. ۱۹۶۶- پنجمین دوره مسابقات در تایلند با حضور ۱۸ کشور در ۱۴ رشته ورزشی برگزار شد. ایران بار دیگر به رتبه هفتم مسابقات بسنده کرد و چین قهرمان این دوره شد. ایران، چین و اسرائیل به رقابت‌ها بازگشتند. بازی‌ها را سلطان بومیپول با حضور ۱۸ کشور برای مصاف در ۱۴ رشته ورزشی افتتاح کرد. تعداد مدال‌های طلای ژاپنی‌ها باز هم از مجموع مدال‌های طلای سایر کشورها بیشتر بود. ایران دوباره در رده هفتم قرار گرفت. ۱۹۷۰- ششمین دوره مسابقات نیز در یک اقدام عجیب بار دیگر در بانکوک، پایتخت تایلند برگزار شد. این مسابقات قرار بود در کره جنوبی برگزار شود اما این کشور دچار مشکل مالی شد و تایلند پذیرفت که مجدداً میزبان مسابقات باشد. در این دوره ژاپن همچنان در صدر ورزش آسیا قرار گرفت. چینی‌ها فقط به یک مدال طلا بسنده کردند و ایران نیز با ۹ طلا که شش تای آن در کشتی بود، در رده چهارم ایستاد. ۱۹۷۴-هفتمین دوره مسابقات قهرمانی آسیا در تهران برگزار شد. در این دوره، تیم‌هایی مثل کویت و بحرین، برای نخستین بار در مسابقات حضور یافتند تا رکورد تعداد کشورها نیز به عدد ۲۵ برسد. ژاپن برای هفتمین دوره پیاپی باقی تیم‌ها را پشت سر گذاشت. ایران با ۳۶ مدال طلا که ۲۳ تای آن در کشتی آزاد، فرنگی و وزنه‌برداری به دست آمد، در رده دوم قاره پهناور ایستاد که بهترین نتیجه ایران در تاریخ ورزش آسیا محسوب می‌شود. ۱۹۷۸-هشتمین دوره مسابقات مجدد در بانکوک برگزار شد تا تایلند رکورددار میزبانی این مسابقات باشد. ایران در این دوره از بازی‌ها به دلیل حوادث مربوط به انقلاب، شرکت نکرد. همچنین از این دوره بازی‌ها اسرائیل از شرکت در مسابقات آسیایی محروم شد. ۱۹۸۲- نهمین دوره مسابقات در هندوستان، مبدأ این بازی‌ها با حضور ۳۳ کشور برگزار شد. ایران پس از انقلاب در شرایطی به بازی‌ها بازگشت و برترین تیم غرب آسیا لقب گرفت که نام کشورهایی مثل قطر نیز برای نخستین بار در جمع تیم‌ها دیده می‌شد. در این دوره سرانجام، استیلای ژاپنی‌ها بر ورزش آسیا پایان یافت و چین موفق شد با اختلاف ۴ مدال طلا قهرمان شود. ۱۹۸۶- کره حنوبی میزبان دهمین دوره این مسابقات بود که در سال ۱۹۸۶ در سئول برگزار شد. در این سال چینی‌ها به رکورد ۹۴ مدال طلا رسیدند و بعد از آنها ورزشکاران کره جنوبی به ۹۳ طلا در رده بعدی قرار گرفتند. ۱۹۹۰- پکن میزبان یازدهمین دوره مسابقات قهرمانی آسیا موسوم به المپیک آسیایی بود. در این دوره، کره شمالی نیز حضور یافت و رده سوم را به خود اختصاص داد. ایران در این دوره توانست مدال طلای فوتبال را با پیروزی بر تیم کره شمالی بدست آورد. ۱۹۹۴- ژاپن و اینبار شهر هیروشیما میزبان دروه دوازدهم این مسابقات بود کشور شرکت‌کننده با حدود ۶ هزار و ۹۰۰ ورزشکار در رقابت‌هایی حضور یافتند. در این دوره کشورهای آسیای میانه هم با فروپاشی شوروی حضور یافتند و معادلات ورزش آسیا را تغییر دادند. ازبکستان به محض ورود با درخشش ایگور شکورین، طلای فوتبال را گرفت. قزاقستان هم ۲۵ طلا گرفت تا در رده سوم بایستد. ترکمنستان، تاجیکستان و قرقیزستان اما از همان بدو ورود به صحنه ورزش آسیا تا امروز، همواره به تک‌ستاره‌های ورزش خود قناعت کرده‌اند. ایران به یُمن درخشش کشتی‌گیران خود به رده ششم دست یافت و اگر آسیای میانه‌ای‌ها نبودند، چهارم می‌شد. ۱۹۹۸- سیزدهمین دوره مسابقات برای مرتبه چهارم در بانکوک پایتخت تایلند برگزار شد. چینی‌ها که قدرت برتر آسیا شده بودند قهرمان این دوره شند و بعد از آنها بازیکنان کره جنوبی و ژاپن جایگاه خود را به عنوان برترین‌های قاره بزرگ تثبیت کردند در این دروه ایران با کسب ۱۰ طلا در مکان هفتم قرار گرفت. ۲۰۰۲- کره جنوبی با میزبانی شهر بوسان چهاردهمین دوره بازی‌های آسیایی را برگزار کرد. در این دوره ۷۶۰۰ ورزشکار از ۴۴ کشور شرکت داشتند. چینی‌ها بار دیگر با کسب ۱۵۰ مدال طلا خود را به عنوان طلایی ورزش آسیا معرفی کرند. ایران در این دوره از مسابقات با یک پله سقوط به مکان دهم بسنده کرد. اما زیباترین مدال بازی‌ها یعنی طلای فوتبال را تیم ایران با غلبه بر کره جنوبی ازآن خود کرد. ۲۰۰۶- قطر میزبان پانزدهمین دوره این مسابقات بود. ۱۳ هزار نفر از ۴۵ کشور به بازی‌ها آمدند که از تعداد ورزشکاران حاضر در آخرین دوره بازی‌های المپیک نیز حدود سه هزار نفر بیشتر بود. چین، کره جنوبی و ژاپن مثلث قدرت را تشکیل دادند و قزاقستان با پیشرفتی چشمگیر چهارم شد. ایران نیز ششم شد تا بهترین تیم غرب آسیا باشد. مرگ کیم هیونگ چیل، سوارکار کره جنوبی، هم از حوادث تلخ این بازی‌ها بود. ۲۰۱۰- چین در این سال با میزبانی شهر گوانگ‌ژو برگزاری مسابقات را بر عهده گرفت. در این دوره ۹۷۰۴ ورزشکار از تمام کشورهای عضور شورای المپیک آسیا، یعنی ۴۵ کشور شرکت داشتند. در این دوره از مسابقات ورزشکاران در ۴۱ رشته ورزشی به رقابت پرداختند که یک رکورد تازه محسوب می‌شد. ۲۰۱۴- شانزدهمین دوره مسابقات بازی‌های آسیایی از ۱۹ سپتامبر تا ۴ اکتبر(۲۸شهریور تا ۱۲مهر) در اینچئون کره جنوبی برگزار می‌شود.", "version_id": "6755234542048865069"},
{"wikidata_id": "Q2821696", "text": "ابوالحسن نجفی خانواده و تحصیلات اولیه ابوالحسن نجفی در سال ۱۳۰۸ در نجف به دنیا آمد. به گفتهٔ خودش، او تنها عضو خانوادهٔ نجفی بود که در شهر نجف متولد شد، زیرا پدرش برای تحصیل علوم دینی به آن شهر رفته و مجتهد جامع‌الشرایط بود. برادرش، فضل‌الله نجفی، از جمله افسرانی بود که در واقعهٔ معروف به قیام افسران خراسان در تابستان ۱۳۲۴ به سرگرد اسکندانی پیوست و جان خود را در این راه گذاشت. نجفی چند سال بعد، همراه خانواده به ایران آمد. او تحصیلات ابتدایی و متوسطه را در اصفهان گذراند و در سال ۱۳۲۶ در رشتهٔ ادبی دیپلم گرفت. از جمله معلمان او در دوران دبیرستان، جعفر آل‌ابراهیم بود که کلاس‌هایش بر نجفی بسیار تأثیر گذاشت. تحصیلات دانشگاهی و پایه‌گذاری انتشارات نیل نجفی سپس برای ادامه تحصیل به تهران آمد و در دانشکده ادبیات دانشگاه تهران در رشتهٔ زبان فرانسه مشغول به تحصیل شد. در دوران دانشگاه، از استادانی مثل پرویز ناتل خانلری، فاطمه سیاح و موسی بروخیم تأثیر پذیرفت. او به دلایلی دو سال ترک تحصیل کرد و در سال ۱۳۳۲ با ارائهٔ رساله‌ای به زبان فرانسه دربارهٔ صادق هدایت فارغ‌التحصیل شد. نجفی پس از فارغ‌التحصیلی، به عنوان دبیر دبیرستان‌های اصفهان مشغول به کار شد. در همان سال‌ها همراه با عبدالحسین آل‌رسول و احمد عظیمی، انتشارات نیل را در تهران پایه‌گذاری کرد. کار این انتشارات با انتشار کتاب ساده‌دل از ولتر با ترجمهٔ محمد قاضی آغاز شد. سفر به فرانسه در سال ۱۳۳۸ برای ادامه تحصیل به فرانسه رفت و تحصیلات خود را تا مقطع فوق‌لیسانس در رشتهٔ زبان‌شناسی در دانشگاه سوربن پاریس ادامه داد. در دوران تحصیل، از کلاس‌های آندره مارتینه بهره برد و قرار بود رسالهٔ دکتری خود را نیز دربارهٔ «ساخت‌های حروف اضافه در زبان فرانسه» زیرنظر او بنویسد؛ اما به دلایلی در سال ۱۳۴۴ به ایران برگشت، البته با این هدف که به فرانسه بازگردد و کار رساله را ادامه دهد، اما چنان‌که خودش می‌گوید: راستش اول فکر می‌کردم چون تمام فیش‌ها و مآخذم همراهم هست، می‌توانم کارم را در ایران تمام کنم. اما بعد که به ایران آمدم، دیگر تمرکزم از بین رفت و گرفتار کارهای دیگر شدم و به‌هرحال نتوانستم دنبال آن کار را بگیرم. مثلاً ترجمهٔ بچه‌های کوچک قرن را که در پاریس تقریباً تمام کرده بودم، در همان چند ماه اولِ ورودم به ایران آماده کردم و تحویل انتشارات نیل دادم. بازگشت پس از بازگشت به ایران، وی با دعوت بهرام صادقی و محمد حقوقی و ابراز تمایل آنان به حلقهٔ ادبی جُنگ اصفهان پیوست و از شماره سوم مجلهٔ جُنگ اصفهان، همکاری نجفی با این جمع آغاز شد؛ و این سرآغاز ارتباطِ پیوسته و نزدیک ابوالحسن نجفی با هوشنگ گلشیری و جمع جُنگ اصفهان و تأثیرگذاری نجفی بر این جمع، خاصه بر داستان‌نویسی بهرام صادقی و حتی هوشنگ گلشیری و دیگران شد. نجفی همچنین تا سال ۱۳۴۹ در گروه ادبیات فارسی دانشگاه اصفهان به تدریس مشغول بود. در مهرماه سال ۱۳۴۹ به تهران آمد و کار در مؤسسهٔ فرانکلین را آغاز کرد. در همین حال، به عنوان استاد مدعو در گروه زبان‌شناسی دانشگاه تهران تدریس می‌کرد. از سال ۱۳۵۵ تا ۱۳۵۷، در کار سرپرستی، تنظیم و ویرایش متون برای دانشگاه آزاد ایران شرکت داشت و در همین زمان کتاب مبانی زبان‌شناسی و کاربرد آن در زبان فارسی را تألیف کرد. مرکز نشر دانشگاهی پس از انقلاب، در دورهٔ فترت دانشگاه‌ها، به مرکز نشر دانشگاهی رفت و با نصرالله پورجوادی همکاری داشت که این همکاری تا سال ۱۳۸۲ ادامه داشت. در سال ۱۳۶۲، بنا به حکم وزارت علوم، در گروه زبان و ادبیات فارسی دانشگاه علامه طباطبایی مشغول به کار شد و تا سال ۱۳۶۶ کار تدریس در این دانشگاه را ادامه داد. اما تحمل محیط دانشگاهی آن روزگار برایش غیرممکن شد و تصمیم گرفت از دانشگاه بیرون بیاید و سوابقش را رها کند. خودش می‌گوید: من در سال ۱۳۶۲ به دانشگاه علامه طباطبایی رفتم… قرار شد در گروه زبان و ادبیات فارسی دانشگاه علامه طباطبایی تدریس کنم. در آنجا دو یا سه درس از جمله وزن شعر و ادبیات معاصر فارسی را به من سپردند. در جلساتی که تشکیل می‌شد، عده‌ای که من بعضی از آنها را از قبل خوب می‌شناختم و حالا کاسه داغ‌تر از آش شده بودند با تعصبات تنگ‌نظرانه‌ای که از خودشان نشان می‌دادند فضای ناخوشایند و ناراحت‌کننده‌ای به وجود آورده بودند. بعضی از آنها چنان به جزئیات بی‌اساس توجه می‌کردند و ایراداتی از دیگران می‌گرفتند که انسان را از حضور در دانشگاه منزجر و بیزار می‌کرد. بنابراین او در این زمان نزد نصرالله پورجوادی در مرکز نشر دانشگاهی می‌رود و مشکل را تعریف می‌کند. پورجوادی نامه شدیدالحنی در دفاع از نجفی می‌نویسد که باید قدر چنین افرادی را دانست و رفتار شایسته‌ای با آنها داشت اما آن نامه به جایی نرسید. در دوران کار در مرکز نشر دانشگاهی، کلاس‌هایی در این مرکز برگزار می‌شد که نجفی مسئولیت تدریس سه درس را در این کلاس‌ها بر عهده داشت: «وزن شعر فارسی»، «مبانی زبان‌شناسی و کاربرد آن در زبان فارسی» و «امکانات زبان فارسی در ترجمه». فرهنگستان ابوالحسن نجفی در سال ۱۳۶۹ به عضویت فرهنگستان زبان و ادب فارسی درآمد و در سال ۱۳۸۳ مدیر گروه ادبیات تطبیقی شد. انتشار شش ماه یک بارِ مجلهٔ ادبیات تطبیقی با مقالات، گزارش‌ها و نقدهایی در این حوزه، از فعالیت‌های این بخش است که زیرنظر ابوالحسن نجفی و با نظارت او انجام می‌شدند. پیش از نجفی، جواد حدیدی مدیریت بخش ادبیات تطبیقی را بر عهده داشت، و نجفی در این بخش با او همکاری می‌کرد. درگذشت وی در شهریور و مهر ۱۳۹۴ به علت کسالت مدتی در بیمارستان بستری بود. ابوالحسن نجفی، جمعه ۲ بهمن ۱۳۹۴ خورشیدی در ۸۶ سالگی در بیمارستان مهر تهران درگذشت. اکبر هاشمی رفسنجانی، حسین جابری انصاری، رضا داوری اردکانی، سید عباس صالحی، رضا صالحی امیری، مجید غلامی جلیسه، غلامعلی حداد عادل، علیرضا مختارپور و سروش دباغ درگذشت نجفی را تسلیت گفتند. مراسم تشییع از ساعت ۱۰ صبح روز سه‌شنبه ۶ بهمن ۱۳۹۴ در کتابخانهٔ فرهنگستان زبان و ادب فارسی برگزار شد. غلامعلی حداد عادل، مهدی محقق، احمد سمیعی گیلانی، نصرالله پورجوادی، سلیم نیساری و بهمن فرمان‌آرا در این مراسم صحبت کردند. پس از اقامهٔ نماز به امامت سید محمود دعایی بر پیکر نجفی، تشییع تا میدان فرهنگستان‌های جمهوری اسلامی ایران انجام شد. ضیا موحد، صالح نجفی، توفیق سبحانی، کامران فانی، داود موسایی، حسن انوری، علی رواقی، علی‌اشرف صادقی، قطب‌الدین صادقی، یحیی مدرسی تهرانی، سید رضا صالحی امیری، اسماعیل سعادت، محمود عابدی، محمدرضا نصیری، موسی بیدج، شهاب مقربین، حسین معصومی همدانی، لیلی گلستان، محمدعلی موحد، نوش‌آفرین انصاری، فرزانه طاهری، مژده دقیقی، محمدرضا شفیعی کدکنی، علی کافی، علاءالدین طباطبایی، یونس تراکمه، علی‌اصغر علمی و علی‌اصغر محمدخانی از سایر حاضران در مراسم تشییع بودند. پیکر نجفی در قطعهٔ نام‌آوران بهشت زهرا به خاک سپرده شد. مراسم ختم ابوالحسن نجفی روز پنج‌شنبه ۸ بهمن ۱۳۹۴ در مسجد الرضا در تهران برگزار شد. امید طبیب‌زاده، غلامعلی حداد عادل و علی شیخ‌الاسلامی در این مراسم سخنرانی کردند. جایزه ابوالحسن نجفی جایزه ابوالحسن نجفی جایزه‌ای است که از سوی شهر کتاب به یک ترجمه برجسته ادبی اهدا می‌شود. نام جایزه برگرفته از ابوالحسن نجفی است. اولین دوره اعطای جایزه در سال ۱۳۹۵ برگزار شد. هیئت داوران اولین دورهٔ جایزه عبارت بودند از: ضیاء موحد، حسین معصومی همدانی، عبدالله کوثری، مهستی بحرینی، مژده دقیقی و محمود حسینی‌زاد.", "version_id": "14811485011582858663"},
{"wikidata_id": "Q31066527", "text": "استانداردهای حسابداری ایران استانداردهای حسابداری بر مبنای مفاهیم نظری گزارشگری مالی تدوین گردیده است. مفاهیم نظری مزبور توسط کمیته تدوین استانداردهای حسابداری با هدف تدوین استانداردهای حسابداری هماهنگ تهیه و به پیوست این مجموعه ارائه شده‌است. دامنه کاربرد استانداردهای حسابداری، صورتهای مالی با مقاصد عمومی (که از این به بعد صورت‌های مالی نامیده می‌شود) است که به منظور ارائه اطلاعات مفید در مورد وضعیت مالی، عملکرد مالی و انعطاف‌پذیری مالی واحد تجاری جهت تصمیم‌گیری استفاده‌کنندگان تهیه می‌شود. استانداردهای حسابداری در مورد صورت‌های مالی کلیه واحدهای تجاری (انتفاعی) اعم از این که در بخش خصوصی یا عمومی فعالیت کند، کاربرد دارد. اگرچه این استانداردها معطوف به واحدهایی است که با هدف کسب سود فعالیت می‌کنند اما عمدتاً در مورد واحدهای غیرانتفاعی نیز با اعمال تعدیلات لازم کاربرد دارد. واحدهای تجاری خارج از کشور که مالکیت آن‌ها متعلق به واحدهای تجاری ایرانی است در صورتی‌که در تهیه و ارائه صورتهای مالی خود تابع مقررات و استانداردهای حسابداری محلی باشند، ملزم به رعایت الزامات استانداردهای حسابداری ایران نیستند. با این حال در مواردی که واحد تجاری، واحد فرعی یک واحد سرمایه‌گذار ایرانی باشد، تهیه صورت‌های مالی واحد فرعی براساس استانداردهای حسابداری ایران نیز جهت استفاده در تهیه صورت‌های مالی تلفیقی ضروری است. نحوه ارائه صورتهای مالی هدف این استاندارد تجویز مبنایی برای ارائه صورت‌های مالی با مقاصد عمومی یک واحد تجاری به منظور حصول اطمینان از قابلیت مقایسه با صورت‌های مالی دوره‌های قبل آن واحد و با صورت‌های مالی سایر واحدهای تجاری می‌باشد. برای دستیابی به این هدف، در این استاندارد ملاحظات کلی در خصوص نحوه ارائه صورت‌های مالی، رهنمودهایی دربارهٔ ساختار آن‌ها و حداقل الزامات در خصوص م ارائه شده‌است. چگونگی شناخت، اندازه‌گیری و افشای معاملات و سایر رویدادهای خاص در سایر استانداردهای حسابداری ارائه می‌شود صورت جریان وجوه نقد صورت جریان وجوه نقد اطلاعاتی را دربارهٔ جریان‌های وجه نقد واحد تجاری طی دوره مالی مورد گزارش ارائه می‌کند، لیکن اطلاعات مزبور جهت ارزیابی جریان‌های آتی وجه نقد کفایت نمی‌کند. برخی جریان‌های وجه نقد ناشی از معاملاتی است که در دوره‌های مالی قبل رخ داده و بعضاً انتظار می‌رود منجر به جریان‌های وجه نقد دیگری در یکی از دوره‌های‌آتی گردد. بدین لحاظ برای ارزیابی جریان‌های وجه نقد آتی، صورت جریان وجوه نقد معمولاً باید توأم با صورت‌های عملکرد مالی و ترازنامه مورد استفاده قرار گیرد. ارزیابی فرصت‌ها و مخاطرات فعالیت تجاری و وظیفه مباشرت مدیریت مستلزم درک ماهیت فعالیت تجاری از جمله نحوه ایجاد و مصرف وجه نقد توسط واحد تجاری است. ترازنامه، صورت‌های عملکرد مالی و صورت جریان وجوه نقد تواماً اطلاعاتی را در مورد وضعیت مالی، عملکرد مالی و همچنین نقدینگی، توانایی بازپرداخت بدهی‌ها و انعطاف‌پذیری مالی فراهم می‌آورند. بدین‌لحاظ ایجاد ارتباط بین اطلاعات مندرج در صورت جریان وجوه نقد و اطلاعات ارائه شده در صورت‌های مالی اساسی دیگر حائز اهمیت است. درآمد عملیاتی بنابر تعریف ارائه شده در فصل سوم مفاهیم نظری گزارشگری مالی، درآمد عبارت است از افزایش در حقوق صاحبان سرمایه بجز مواردی که به آورده صاحبان سرمایه مربوط می‌شود. مفهوم درآمد، هر دو گروه ” درآمد عملیاتی“ و ” درآمد غیرعملیاتی“ را در برمی‌گیرد. درآمد عملیاتی عبارت از درآمدی است که از فعالیت‌های اصلی و مستمر واحد تجاری حاصل می‌گردد و با عناوین مختلفی از قبیل فروش، حق‌الزحمه، سود تضمین شده، سود سهام و حق امتیاز مورد اشاره قرار می‌گیرد. مبحث اصلی در حسابداری درآمد عملیاتی عمدتاً معطوف به تعیین زمان شناخت درآمد عملیاتی است. درآمد عملیاتی زمانی شناسایی می‌شود که شواهد کافی مبنی‌بر وقوع یک جریان آتی ورودی منافع اقتصادی وجود داشته باشد (یعنی جریان منافع اقتصادی مرتبط با درآمد عملیاتی به درون واحد تجاری محتمل باشد) و این منافع را بتوان به‌گونه‌ای اتکاپذیر اندازه‌گیری کرد. حسابداری ذخایر، بدهیهای احتمالی و داراییهای احتمالی هدف این استاندارد اطمینان از بکارگیری معیارهای شناخت و مبانی اندازه‌گیری مناسب در مورد ذخایر، بدهی‌های احتمالی و دارایی‌های احتمالی و نیز افشای اطلاعات کافی در یادداشت‌های توضیحی برای درک بهتر ماهیت، زمان‌بندی و مبلغ آن‌ها توسط استفاده‌کنندگان صورت‌های مالی می‌باشد. رویدادهای بعد از تاریخ ترازنامه استاندارد رویدادهای بعد از تاریخ ترازنامه که در تاریخ تیرماه ۱۳۸۵ توسط مجمع عمومی سازمان حسابرسی تصویب شده‌است جایگزین استاندارد رویدادهای بعد از تاریخ ترازنامه مصوب ۱۳۷۹ می‌شود و الزامات آن در مورد صورت‌های مالی که دوره مالی آن‌ها از تاریخ ۱/۱/۱۳۸۵ و بعد ازآنشروع می‌شود، لازم‌الاجراست. هدف این استاندارد تعیین مواردی که صورت‌های مالی بابت رویدادهای بعد از تاریخ ترازنامه تعدیل می‌شود، وافشای اطلاعات دربارهٔ رویدادهای بعد از تاریخ ترازنامه تا تاریخ تأیید صورت‌های مالی. همچنین طبق این استاندارد اگر رویدادهای بعد از تاریخ ترازنامه بیانگر نامناسب بودن بکارگیری فرض تداوم فعالیت باشد، واحد تجاری نباید صورت‌های مالی خود را برمبنای تداوم فعالیت تهیه کند. گزارش عملکرد مالی هدف این استاندارد ملزم کردن واحدهای تجاری به انعکاس مشخص و بارز برخی عناصر عملکرد مالی است تا به درک استفاده‌کنندگان صورت‌های مالی از عملکرد مالی واحد تجاری طی یک دوره کمک کند و مبنایی جهت ارزیابی عملکرد مالی و جریان‌های نقدی آتی برای آن‌ها فراهم آورد. حسابداری مخارج تحقیق و توسعه استاندارد شماره ۷ با نام \"حسابداری هزینه‌های تحقیق و توسعه\" حذف و با استاندارد شماره ۱۷ به نام دارایی‌های نامشهود تلفیق شده‌است. حسابداری موجودی مواد و کالا موجودی مواد و کالا، بخش عمده‌ای از دارایی‌های بسیاری از واحدهای تجاری را تشکیل می‌دهد. بنابراین، ارزشیابی و انعکاس موجودی مواد و کالا اثر با اهمیتی در تعیین و ارائه وضعیت مالی و عملکرد مالی واحدهای تجاری دارد. حسابداری پیمانهای بلندمدت هدف این استاندارد تجویز نحوه حسابداری درآمدها و هزینه‌های مرتبط با پیمان‌های بلندمدت در صورت‌های مالی پیمانکار است. به دلیل ماهیت فعالیت موضوع پیمان‌های بلندمدت، تاریخ شروع پیمان و تاریخ تکمیل آن معمولاً در دوره‌های مالی متفاوتی قرار می‌گیرد. بنابراین، مسئله اصلی در حسابداری پیمان‌های بلندمدت، تخصیص درآمدها و هزینه‌های پیمان به دوره‌هایی است که در آن دوره‌ها عملیات موضوع پیمان اجرا می‌شود. این استاندارد معیارهای شناخت مندرج در مفاهیم نظری گزارشگری مالی را جهت تعیین زمان شناخت درآمد و هزینه‌های پیمان به عنوان اقلام صورت سود و زیان بکار می‌گیرد. این استاندارد همچنین، رهنمودهایی را برای اعمال این معیارها ارائه می‌کند. حسابداری کمکهای بلاعوض دولت هدف این استانداردبرای حسابداری کمک‌های بلاعوض دولت و سایر اشکال کمک‌های دولتی بکار گرفته می‌شود. الزامات این استاندارد، همچنین می‌تواند به عنوان بهترین الگوی عمل حسابداری کمک‌های بلاعوض و سایر اشکال کمک دریافتی از منابع غیر دولتی مورد استفاده قرار گیرد. داراییهای ثابت مشهود هدف این استاندارد، تجویز نحوه حسابداری دارایی‌های‌ثابت مشهود است تا استفاده‌کنندگان صورت‌های مالی بتوانند اطلاعات مربوط به سرمایه‌گذاری واحد تجاری در این دارایی‌ها و تغییرات آن را تشخیص دهند. موضوعات اصلی در حسابداری دارایی‌های ثابت مشهود عبارت از شناخت دارایی، تعیین مبلغ دفتری آن و شناخت هزینه استهلاک و زیان کاهش ارزش دارایی است. این استاندارد در سال ۸۶ تجدید نظر شده‌است. افشای اطلاعات در خصوص اشخاص وابسته هدف این استاندارد، تعیین الزامات افشا در صورت‌های مالی واحد تجاری برای جلب نظر استفاده‌کنندگان به این امر است که وضعیت مالی، عملکرد مالی و انعطاف‌پذیری مالی واحد تجاری ممکن است تحت تأثیر وجود اشخاص وابسته، و معاملات و مانده حساب‌های فی‌مابین قرار گرفته باشد. این استاندارد در سال ۸۶ تجدید نظر شده‌است. حسابداری مخارج تأمین مالی هدف این استاندارد، تجویز نحوه عمل حسابداری مخارج تأمین مالی است. براساس این استاندارد، مخارج تأمین مالی عموماً بلافاصله به عنوان هزینه دوره شناسایی می‌شود، به استثنای مواردی که این مخارج به حساب دارایی واجد شرایط منظور می‌گردد. نحوه ارائه داراییهای جاری و بدهیهای جاری از جمله اطلاعات مفیدی که می‌تواند در تحلیل وضعیت مالی واحدتجاری برای استفاده‌کنندگان صورت‌های مالی مفید واقع شود، ارائه جداگانه دارایی‌های جاری و بدهی‌های جاری در ترازنامه است. معمولاً به مازاد دارایی‌های جاری بر بدهی‌های جاری، ” خالص داراییهای جاری“یا ” سرمایه در گردش“ و به مازاد بدهی‌های جاری بر دارایی‌های جاری ” خالص بدهیهای جاری“ اطلاق می‌شود. حسابداری سرمایه‌گذاری‌ها این استاندارد به نحوه حسابداری سرمایه‌گذاری‌ها و الزامات افشای اطلاعات مربوط می‌پردازد. حسابداری سرمایه‌گذاری در کلیه واحدهای تجاری باید طبق الزامات این استاندارد انجام شود. این استاندارد نحوه حسابداری سرمایه‌گذاری در واحدهای تجاری فرعی و وابسته در صورت‌های مالی تلفیقی را تعیین نمی‌کند لیکن در خصوص نحوه حسابداری سرمایه‌گذاری‌های پیشگفته در صورت‌های مالی واحد تجاری اصلی کاربرد دارد مگر در مواردی که در استانداردهای حسابداری مربوط به سرمایه‌گذاری در واحدهای تجاری فرعی و وابسته نحوه عمل دیگری تجویز شده باشد. تسعیر ارز هدف این است که تسعیر معاملات ارزی و عملیات خارجی به نحوی صورت گیرد که نتایج آن عموماً با آثار تغییرات نرخ ارز بر جریان‌های وجوه نقد واحد تجاری و ارزش ویژه آن هماهنگی داشته باشد و این اطمینان را ایجاد کند که صورت‌های مالی تصویری مطلوب از نتایج عملکرد ارائه می‌دهد. همچنین، صورت‌های مالی تلفیقی، نتایج مالی و ارتباط اقلام را به گونه‌ای که در صورت‌های مالی ارزی قبل از تسعیر نشان داده شده‌است، منعکس کند حسابداری داراییهای نامشهود هدف این استاندارد، تجویز نحوه حسابداری دارایی‌های نامشهود است. موضوعات اصلی در حسابداری دارایی‌های نامشهود عبارت از معیارها و زمان شناخت دارایی، تعیین مبلغ دفتری (شامل هزینه استهلاک) و موارد افشاست. صورتهای مالی تلفیقی و حسابداری سرمایه‌گذاری در واحدهای تجاری فرعی هدف این استاندارد، الزام واحدهای تجاری اصلی به تهیه صورت‌های مالی تلفیقی به منظور ارائه اطلاعات مالی دربارهٔ فعالیت‌های اقتصادی گروه واحدهای تجاری است، به‌گونه‌ای که منابع تحت کنترل گروه، تعهدات گروه و نتایج کسب شده از طریق بکارگیری منابع گروه را به عنوان یک شخصیت اقتصادی واحد نشان دهد. این استاندارد با فرض این که واحدهای تجاری عضو گروه، شرکت سهامی هستند تنظیم شده‌است اما الزامات آن در مورد سایر انواع واحدهای تجاری نیز کاربرد دارد. حسابداری ترکیب واحدهای تجاری هدف این استاندارد، تعیین الزامات مربوط به گزارشگری مالی ترکیب‌های تجاری است. طبق این استاندارد کلیه ترکیب‌های تجاری باید با استفاده از روش خرید به حساب گرفته شود. بنابراین واحد تحصیل‌کننده، دارایی‌ها و بدهی‌های قابل تشخیص واحد تحصیل شده را به ارزش منصفانه آن‌ها در تاریخ تحصیل شناسایی می‌کند. افزون بر این، سرقفلی نیز شناسایی و مستهلک می‌گردد و در مورد آن آزمون کاهش ارزش نیز صورت می‌گیرد. سرمایه‌گذاری در واحدهای تجاری وابسته این استاندارد باید برای حسابداری سرمایه‌گذاری در واحدهای تجاری وابسته بکار گرفته شود. با این حال، این استاندارد در رابطه با سرمایه‌گذاری در واحد تجاری وابسته توسط صندوق‌های سرمایه‌گذاری و واحدهای تجاری مشابه کاربرد ندارد. این قبیل سرمایه‌گذاری‌ها طبق استاندارد \"حسابداری سرمایه‌گذاریها\" به ارزش بازار اندازه‌گیری می‌شود. در ضمن، رعایت الزامات افشای قسمت (و) بند ۳۵ برای صندوق‌های سرمایه‌گذاری و واحدهای تجاری مشابه الزامی است. حسابداری اجاره‌ها هدف این استاندارد، تجویز رویه‌های حسابداری و افشای مناسب برای اجاره‌های سرمایه‌ای و عملیاتی توسط اجاره‌دهنده و اجاره‌کننده است. اجاره ابزاری است که واحد تجاری از طریق آن حق‌خرید یا استفاده از دارایی‌ها را به‌دست می‌آورد. در قراردادهای اجاره به شرط تملیک، اجاره‌دهنده موظف است در صورت عمل به شرایط قرارداد توسط اجاره‌کننده، مالکیت قانونی دارایی مورد اجاره را در پایان مدت اجاره به وی انتقال دهد. بنابراین الزامات این استاندارد در مورد حسابداری قراردادهای اجاره به شرط تملیک نیز کاربرد دارد. گزارشگری مالی میان‌دوره‌ای هدف این استاندارد تعیین حداقل محتوای گزارش مالی میان‌دوره‌ای و تعیین اصول شناخت و اندازه‌گیری قابل اعمال در تهیه صورت‌های مالی کامل یا فشرده میان‌دوره‌ای است. گزارش مالی میان‌دوره‌ای به موقع و قابل اتکا، اطلاعات مفیدی در رابطه با توان کسب سود و ایجاد جریان‌های نقدی، شرایط مالی و نقدینگی واحد تجاری برای سرمایه‌گذاران، اعتباردهندگان و سایر استفاده‌کنندگان فراهم می‌آورد. حسابداری مشارکتهای خاص این استاندارد باید برای حسابداری مشارکت‌های خاص شامل نحوه ارائه دارایی‌ها، بدهیها، درآمدها و هزینه‌های مشارکت خاص در صورت‌های مالی هر یک از شرکای خاص و سرمایه‌گذاران، صرف‌نظر از نوع مشارکت خاص، بکار رود. گزارشگری مالی واحدهای تجاری در مرحله قبل از بهره‌برداری هدف این استاندارد، تشخیص واحدهای تجاری در مرحله قبل از بهره‌برداری و تجویز گزارشگری مالی پاره‌ای اطلاعات خاص دربارهٔ آن‌ها در مرحله قبل از بهره‌برداری است. توضیح اینکه معیارهای شناخت و اندازه‌گیری معاملات و سایر رویدادهای مالی و نیز بخش عمده گزارشگری مالی واحدهای تجاری در مرحله قبل از بهره‌برداری و واحدهای تجاری در حال بهره‌برداری مشابه است. گزارشگری بر حسب قسمت‌های مختلف هدف این استاندارد، تجویز مبانی گزارشگری اطلاعات مالی بر حسب قسمت‌های مختلف یک واحد تجاری است. این اطلاعات در مورد انواع مختلف محصولات و خدمات ارائه شده و نیز مناطق جغرافیایی مختلف عملیات واحد تجاری است که به استفاده‌کنندگان صورت‌های مالی در درک بهتر عملکرد گذشته واحد تجاری، ارزیابی بهتر مخاطرات و بازده‌های واحد تجاری، و قضاوت‌های آگاهانه‌تر در مورد کل واحد تجاری کمک می‌کند. برخی واحدهای تجاری، محصولات و خدمات متنوعی تولید و ارائه می‌کنند یا در مناطق جغرافیایی متفاوتی فعالیت دارند که از نرخهای سودآوری، فرصت‌های رشد، انتظارات آتی و مخاطرات مختلفی برخوردارند. اطلاعات در مورد انواع مختلف محصولات و خدمات یک واحد تجاری و عملیات آن در مناطق جغرافیایی متفاوت، که اغلب اطلاعات قسمت نامیده می‌شود، برای ارزیابی مخاطرات و بازده‌های یک واحد تجاری مفید است. فعالیت‌های کشاورزی کاربرد این استاندارد در حسابداری در دارایی‌های زیستی، وتولید کشاورزی در زمان برداشت است، مشروط بر اینکه به فعالیت کشاورزی مربوط باشد این استاندارد در مورد تولید کشاورزی، یعنی محصول برداشت شده از دارایی‌های زیستی واحد تجاری، تنها در زمان برداشت، کاربرد دارد. بعد از زمان برداشت، تولید کشاورزی تابع الزامات استاندارد حسابداری موجودی مواد و کالا یا سایر استانداردهای حسابداری مربوط خواهد بود. بنابراین، این استاندارد به فراوری محصولات کشاورزی بعد از زمان برداشت مربوط نمی‌شود؛ برای مثال، فرایند فراوری انگور تا سرکه توسط باغدار پرورش‌دهنده انگور مشمول این استاندارد نیست. هرچند چنین فرایندی می‌تواند به‌طور منطقی و طبیعی فعالیت کشاورزی محسوب شود و با دگردیسی زیستی تا حدی مشابه باشد، اما این نوع فراوری در این استاندارد در تعریف فعالیت کشاورزی قرار نمی‌گیرد. طرحهای مزایای بازنشستگی بکارگیری این استاندارد در حسابداری طرح‌های مزایای بازنشستگی الزامی است. کلیه صندوقهایی که متولی اجرای طرح‌های مزایای بازنشستگی می‌باشند، ازجمله سازمان تأمین اجتماعی، صندوق بازنشستگی کشوری و صندوق‌های شرکت‌ها و سازمان‌ها مشمول این استاندارد هستند. طرح‌های مزایای بازنشستگی که شخصیت حقوقی جداگانه‌ای ندارند نیز در صورت گزارشگری مستقل، مشمول این استاندارد می‌باشند. الزامات سایر استانداردهای حسابداری درصورتی برای طرح‌های مزایای بازنشستگی کاربرد دارد که توسط این استاندارد جایگزین نشده باشد. این استاندارد با حسابداری طرح‌های مزایای بازنشستگی برای تمام اعضا به عنوان یک گروه سر و کار دارد و به گزارش دربارهٔ مزایای بازنشستگی هریک از اعضا نمی‌پردازد. این استاندارد در مورد طرح‌های دیگری از قبیل بیمه بیکاری و خدمات درمانی که توسط برخی سازمان‌ها و صندوق‌ها در کنار طرح‌های مزایای بازنشستگی اداره می‌شود، کاربرد ندارد. صندوق‌های بازنشستگی که به‌طور هم‌زمان متولی انجام این موارد می‌باشند اطلاعات مرتبط با طرح‌های مزبور را برمبنای الگوی صورت‌های مالی مندرج در این استاندارد، در صورت‌های مالی صندوق بازنشستگی ترکیب و حسب مورد اطلاعات تفکیکی ارائه می‌کنند. فعالیت‌های بیمه عمومی هدف این استاندارد تجویز روش‌های حسابداری برای حق‌بیمه، خسارت و مخارج تحصیل بیمه‌های عمومی مستقیم و اتکایی و همچنین افشای اطلاعات این نوع فعالیت‌ها در صورت‌های مالی شرکت‌ها و مؤسسات بیمه است. الزامات سایر استانداردهای حسابداری درصورتی برای فعالیت‌های بیمه عمومی کاربرد دارد که توسط این استاندارد جایگزین نشده باشد. فعالیت‌های ساخت املاک هدف این استاندارد تجویز روش‌های حسابداری درآمد و مخارج مرتبط با فعالیت‌های ساخت املاک است. موضوع اصلی این استاندارد، شناخت و تخصیص درآمدها و مخارج فعالیت‌های ساخت املاک در دوره‌های مالی انجام این فعالیت‌هاست. سود هر سهم هدف این استاندارد، تجویز ضوابط تعیین و ارائه سود هر سهم، به منظور بهبود قابلیت مقایسه عملکرد واحدهای تجاری مختلف در یک دوره گزارشگری و مقایسه عملکرد یک واحد تجاری در دوره‌های گزارشگری مختلف است. اگرچه به دلیل کاربرد رویه‌های حسابداری متفاوت در تعیین سود، اطلاعات مربوط به سود هر سهم محدودیت‌هایی دارد با این حال ثبات رویه در تعیین مخرج کسر در محاسبات مربوط به سود هر سهم، گزارشگری مالی را بهبود می‌بخشد. لذا، تأکید اصلی این استاندارد بر مخرج کسر در محاسبه سود هر سهم است. دارایی‌های غیرجاری نگهداری شده برای فروش و عملیات متوقف شده هدف این استاندارد، تجویز نحوه حسابداری دارایی‌های نگهداری شده برای فروش و نحوه ارائه و افشای عملیات متوقف شده‌است. به‌طور خاص، این استاندارد موارد زیر را الزامی نموده‌است. دارایی‌هایی که معیارهای طبقه‌بندی به عنوان ” نگهداری شده برای فروش“ را احراز می‌کنند، به اقل مبلغ دفتری و خالص ارزش فروش اندازه‌گیری و احتساب استهلاک چنین دارایی‌هایی متوقف می‌شود، ودارایی‌هایی که معیارهای طبقه‌بندی به عنوان ” نگهداری شده برای فروش“ را احراز می‌کنند در ترازنامه، و نتایج عملیات متوقف شده در صورت سود و زیان، به‌طور جداگانه ارائه می‌شوند. کاهش ارزش دارایی‌ها هدف این استاندارد تجویز رویه‌هایی است که واحد تجاری با بکارگیری آن‌ها اطمینان می‌یابد دارایی‌ها بیش از مبلغ بازیافتنی منعکس نمی‌شود. یک دارایی، در صورتی کاهش ارزش دارد که مبلغ بازیافتنی ناشی از فروش یا استفاده از دارایی، از مبلغ دفتری آن کمتر باشد. طبق این استاندارد، واحد تجاری باید زیان کاهش ارزش را شناسایی کند. این استاندارد همچنین الزامات برگشت زیان کاهش ارزش و افشا را تعیین می‌کند.", "version_id": "260760741479207306"},
{"wikidata_id": "Q5945799", "text": "احمد یزدانفر احمد یزدانفر فرمانده محافظان میرحسین موسوی است که از سال ۱۳۶۲ و در اوج بمب‌گذاری‌های گروههای مخالف جمهوری اسلامی علیه مسئولان حکومت به عنوان محافظ موسوی برگزیده شد. وی از اعضای قدیمی سپاه جماران بود و در سخنرانی‌های روح‌الله خمینی در جماران حضور داشت. تیم حفاظت از موسوی تاکنون ده‌ها بار مورد حمله گروه‌های مخالف قرار گرفته‌است و یزدانفر در این حملات بارها مجروح شده‌است. این تیم آمار بالاترین حملات و کشتگان را دارد. ارادت و علاقه به موسوی صالح نقره‌کار، خواهرزاده زهرا رهنورد دربارهٔ یزدانفر نوشته است: چند وقت پیش خیلی خودمانی از او پرسیدم این وفاداری به مهندس از کجا نشأت می گیرد؟ با صلابت و اراده‌ای پولادین که از چهره‌اش نمایان بود پاسخ داد «مهندس از معدود کسانی است که حرفش با عملش یکی است و به خاطر صداقتی که در مهندس دیدم ۳۰ سال درکنار او مانده‌ام. بازداشت یزدانفر در تاریخ ۲۶ اردیبهشت ۱۳۸۹ توسط نیروهای امنیتی بازداشت شد. میرحسین موسوی در این مورد گفت یزدانفر را در خیابان و در حال رفتن به مسجد دستگیر نموده و به پادگان بردند.", "version_id": "5221343470239688056"},
{"wikidata_id": "Q3356933", "text": "استخوان بی‌نام کالبدشناسی استخوان خاصره استخوانی است عرضاً مسطح و محیط غیر منظم چهار ضلعی دارد بنابراین دارای یک سطح درونی و یک سطح بیرونی و چهار کنار (قدامی، خلفی، فوقانی، تحتانی) و چهار زاویه (قدامی فوقانی - خلفی فوقانی - قدامی تحتانی - خلفی تحتانی) است. سطوح: سطح خارجی در وسط حفرهٔ عمیق مفصلی است موسوم به استابولوم (حفره حقه‌ای) که با سر مدور و صاف استخوان ران مفصل ران را تشکیل می‌دهد. حفره حقه‌ای دقیقاً در محل اتصال سه قسمت تهیگاهی (ایلیوم)، نشیمنگاهی (ایسکیوم) و شرمگاهی (پوبیس) استخوان بی‌نام قرار دارد. در بالای حقهٔ سطح پهن و پیچ دار و نسبة عمیقی است موسوم به حفرهٔ خارجی خاصره که محل اتصال برخی عضلات ران می‌باشد مقابل باهمین حفره در سطح داخلی استخوان حفرهٔ داخلی خاصره است. در پائین حقه سوراخ بیضی شکل بزرگی است بنام سوراخ سدادی یا ابتوراتور که بواسطهٔ پرده‌ای موسوم به غشاء سدادی پوشیده و مسدود است. کناره‌ها: مهمتر از همه کنار فوقانی است که ستیغ خاصره یا ستیغ حرقفی نامیده می‌شود. این بخش از خار خاصره قدامی فوقانی (ASIS) تا خار خاصره خلفی فوقانی (PSIS) امتداد دارد. این کنار پیچدار و شبیه بحرف (S) لاتینی است. در جلوو عقب ضخیم و در وسط نازک می‌باشد. ستیغ بخوبی زیر پوست احساس می‌شود و به خط لگنی نیز موسوم است و قسمت‌های طرفی تنه را از اندام تحتانی جدا می‌سازد. در قسمت قدامی کنار تحتانی سطح بیضی شکل مفصلی است که با سطح شبیه بخود از استخوان خاصره طرف دیگر مفصل شده و ارتفاق عانه یا اتصاق شرم‌گاهی را ایجاد می‌کند. زوایا: الف - زاویهٔ قدامی فوقانی: برجستگی کوچک صافی است موسوم به خار خاصرهٔ قدامی فوقانی (ASIS) که در زیر پوست محسوس است این برآمدگی برای اندازه گرفتن پا بکار می‌رود و محل اتصال دو عضله بنام خیاطه و «کشنده پهن نیام» می‌باشد، همچنین رباطی موسوم به رباط فالب که قوس ران نیز نامیده می‌شود از خار قدامی فوقانی بپائین و داخل کشیده شده و نزدیک به ارتفاق عانه به برجستگی موسوم به خار عانه تمام می‌گردد. این رباط بواسطهٔ نسج سلولی نازکی از پوست جداست و فرورفتگی قوسی شکلی ایجاد می‌کند که حد بین شکم و ران است و کشالهٔ ران نامیده می‌شود. ب - زاویهٔ خلفی تحتانی: تودهٔ درشتی است موسوم به برجستگی ورکی که ضخیم‌ترین قسمت استخوان است و محل اتصال عضلات خلفی ران می‌باشد. ج - زاویهٔ خلفی فوقانی یا خار خاصرهٔ خلفی فوقانی در انتهای خلفی ستیغ خاصره و در وسط فرورفتگی کوچک سدادی قرار دارد موسوم به فرورفتگی تحتانی کمر.", "version_id": "5832012554081427489"},
{"wikidata_id": "Q52268221", "text": "مریتان شعبانی اوایل زندگی شعبانی در پایتخت ایالت باواریا یعنی مونیخ به دنیا آمده و پدر و مادری اهل آلبانی و کوزوو دارد. بایرن مونیخ در فصل ۱۷–۲۰۱۸ شعبانی به تیم دوم بایرن مونیخ (بایرن مونیخ ۲) پیوست. وی در روز ۲۷ سپتامبر ۲۰۱۷ اولین بازی خود در ریجنالیگا بایرن را انجام داد که در آن در برابر اف‌وی ایرتیسن به نتیجهٔ ۱–۱ رسیدند. وی در این بازی در ذقیقهٔ ۸۲ بعنوان بازیکن تعویضی به جای فابیان بنکو وارد زمین شد. در تاریخ ۲۸ آوریل ۲۰۱۸، شعبانی اولین مسابقهٔ خود در بوندسلیگا را در برابر آینتراخت فرانکفورت انجام داد؛ جایی که از ابتدای مسابقه در زمین بود و در دقیقهٔ ۵۶ از بازی بیرون رفت و تیاگو جای او را در زمین پر کرد.. در نهایت بازی با برد ۴–۱ بایرن خاتمه یافت. شعبانی در مه ۲۰۱۸ با بایرن قراردادی دو ساله (تا ۳۰ ژوئن ۲۰۲۰) بست. مسابقات بین‌المللی در نوامبر ۲۰۱۶، شعبانی از طرف تیم ملی زیر ۱۸ سال آلمان دعوت شد و در دو مسابقه دوستانه دو برابر تیم‌های جمهوری ایرلند و هلند روی نیمکت حضور یافت ولی در هیچ‌یک از آنها به بازی داده نشد.", "version_id": "8736892064480606898"},
{"wikidata_id": "Q8075", "text": "گیرنده تلویزیون گیرنده تلویزیون (انگلیسی: Television receiver) یا دستگاه تلویزیون (انگلیسی: Television set) که معمولاً به طور اشتباه به آن تنها تلویزیون می‌گویند، یک دستگاه الکترونیکی است که از اجزای مختلفی مانند تیونر، یک نمایشگر، بلندگو و یک کنترل تشکیل شده است و کارکرد آن دریافت و پخش امواج صوتی و تصویری تلویزیون است. در زمان‌های قدیم تا سال ۲۰۰۸، شرکت‌های مختلف محصولات تلویزیون خود را با نمایشگر CRT نیز تولید می‌کردند ولی به دلیل معایب آن و ارزان شدن فناوری نمایشگر صفحه تخت مانند LCD، تولید تلویزیون با نمایشگر CRT در همه جای دنیا متوقف شد.", "version_id": "14616862729455650089"},
{"wikidata_id": "Q176837", "text": "اتوماتای محدود کوانتومی در محاسبات کوانتومی، اتوماتای محدود کوانتومی (quantum finite automata) یا (QFA) یا ماشین‌های حالت کوانتومی (quantum state machines)، حالتی کوانتومی از اتوماتای احتمالاتی یا یک فرایند تصمیم مارکوف می‌باشد. انواع مختلفی از اتومات‌ها همانند measure-once و measure-many تعریف شده‌اند. در واقع اتوماتای محدود کوانتومی نمونه خاصی از اتوماتای محدود هندسی و اتوماتای محدود توپولوژیکی می‌باشد. اتوماتا با پذیرش یک رشته به طول متناهی از ها از یک الفبای ورودی و اختصاص احتمال به هر رشته کار خواهد کرد. این احتمال بیانگر قرارگیری احتمال اتوماتون در حالت پذیرش می‌باشد، اینکه رشته پذیرفته می‌شود یا خیر. زبان‌های پذیرفته شده QFA نه زبان‌های معمول اتوماتای محدود تعیین پذیر هست و نه زبان تصادفی اتوماتای محدود احتمالاتی. در واقع مطالعه زبان‌های کوانتوم همواره بخش مناسبی برای تحقیقات علمی بوده‌است. توضیحات اصلی راهی ساده و شهودی برای دریافت درکی صحیح از اتوماتای محدود کوانتومی وجود دارد که شروع آن از طریق تفسیر اتوماتای محدود تعیین پذیر (DFA) به کمک نظریه گراف امکان‌پذیر می‌شود. یک DFA را می‌توان یک گراف جهت دار، حالات را راس گراف و یال‌های جهت دار را انتقال دهنده‌های حالت در نظر گرفت. هر یال جهت دار با نماد ورودی ممکن برچسب‌گذاری می‌شود؛ بنابراین دادن یک نماد مشخص و حالت مشخص به یال‌های جهت دار قدم بعدی می‌باشد. یکی از راه‌های معرفی همچین گرافی به کمک ماتریس‌های مجاورت امکان‌پذیر است به این صورت که برای هر نماد ورودی یک ماتریس در نظر گرفته شود. در این مورد، لیست حالت‌های ممکن DFA به صورت یک بردار ستونی نوشته می‌شود. با دادن یک نماد ورودی ماتریس مجاورت نشان خواهد داد که چگونه دادن هر (سطر در بردار حالت) به حالت بعدی انتقال خواهد یافت. یک انتقال حالت با ضرب ماتریس‌ها صورت می‌گیرد. هر عنصر ورودی، عامل انتقال متفاوتی می‌باشد بنابراین نیاز به یک ماتریس مجاورت متمایز برای هر نماد ورودی ممکن است. درایه‌های این ماتریس می‌بایست همگی صفر و یک باشند. برای هر ستون ماتریس فقط یک درایه ناصفر وجود دارد که این درایه نشان دهنده انتقال حالت منحصر به فرد بعدی می‌باشد. به‌طور مشابه، حالت سیستم، یک بردار ستونی است که فقط دارای یک درایه ناصفر می‌باشد که این درایه مطابق حالت فعلی سیستم است. فرض کنید به عنوان مجموعه‌ای از نمادهای ورودی باشد. برای هر ، را به عنوان ماتریس مجاورت داریم که نشان دهنده سیر تکامل DFA به حالت بعدی خودش هست؛ بنابراین مجموعه به‌طور کامل انتقال حالت عملگر DFA را شرح می‌دهد. فرض کنید Q مجموعه حالت‌های ممکن از DFA باشد. اگر N حالت در Q وجود داشته باشد آنگاه هر ماتریس ،N با N-بعد خواهد بود. حالت شروع مطابق یک بردار ستونی با یک ۱ در سطر q₀ام می‌باشد. حالت عمومیq وقتی است که یک بردار ستونی با یک ۱ در سطر qام باشد. با تخطی از نشانه‌گذاری معمول، فرض کنید q₀ و q دوبردار باشند. سپس، بعد از خواندن نمادهای ورودی از نوار ورودی حالت DFA طبق مشخص خواهد شد. انتقال حالت توسط ضرب ماتریس‌ها صورت می‌گیرد (مثلاً ضرب q₀ با ، یا غیره). توضیحات بالا در مورد یک DFA، بر حسب بردارها و نگاشت‌های خطی، به طرز تقریباً بدیهی نیاز به عمومی‌سازی دارد که از طریق جایگزین کردن q با یک بردار عمومی و ماتریس‌های با عملگرهای عمومی انجام می‌پذیرد. دانستن اینکه یک QFA چه می‌کند ضروریست: q را با یک دامنه احتمال و را با ماتریس‌های واحد جایگزین می‌کند. به همین ترتیب عمومی‌سازی دیگری آشکار می‌گردد آنکه: بردار q در یک منیفلد قابل توزیع می‌شود؛ مجموعه ماتریس‌های انتقال در منیفلد اتومورفیزم می‌شود؛ در واقع یک اتوماتون محدود توپولوژیکی تعریف می‌کند. قبل از رفتن به سراغ تعریف رسمی یک QFA لازم است به دو عمومی‌سازی مهم اشاره کرد. اولی اتوماتون محدود تعیین پذیر است. در این مورد بردار q توسط برداری که بیشتر از یک درایه آن ناصفر باشد جایگزین می‌شود. چنین برداری سپس عنصری از مجموعه توانی Q را معرفی می‌کند که در واقع تنها تابع مشخصه‌ای بر روی Q می‌باشد. همچنین ماتریس‌های انتقال حالت به این صورت تعریف می‌شوند که هر ستون می‌تواند چندین عامل غیر صفر داشته باشد. بعد از هر کاربرد ، گرچه، هر بردار ستونی q می‌بایست دوباره نرمال شود آنگونه که تمامی درایه‌هایش صفر یا یک باشد. به‌طور مشابه، ماتریس‌ها می‌توانند به عنوان اتومورفیسم‌هایی از یک فضای همگن در نظر گرفته شوند که در واقع این یک اتوماتون محدود هندسی را تعریف می‌کند. یک تئوری شناخته شده نشان می‌دهد که برای هر DFA، یک NFA مشابه وجود دارد و برعکس که دلالت دارد بر اینکه مجموعه زبان‌های DFA و NFA یکی هستند. این‌ها همان زبان‌های معمول هستند. در عمومی‌سازی QFA، مجموعه زبان‌ها متفاوت خواهد بود. توصیف این مجموعه یکی از قابل توجه‌ترین مشکلات تحیق دربارهٔ نظریه QFA است. عمومی‌سازی بعدی بلافاصله این‌گونه آشکار می‌شود که از ماتریس Stochastic برا ماتریس‌های انتقال حالت و بردارهای احتمالی برای حالت استفاده شود که اتوماتون محدود احتمالاتی را می‌دهد. بدیهی است که به عنوان احتمال، درایه‌های این بردار می‌بایست اعداد طبیعی و مثبت، با مجموع ۱ باشد. ماتریس‌های احتمال باید داری این خصوصیت باشد برای همین نیز آن‌ها stochastic هستند. هر بردار حالت باید به عنوان یک سنقطه مشخص در سیملکس در نظر گرفته شود؛ بنابراین، این یک اتوماتون توپولوژیکی با سیمپلکس منیفلد و ماتریس‌های stochastic اتومورفیسم خطی از سیمپلکس بر روی خودش. چون هر انتقال الزاماً مستقل از قبلی است (با نادیده گرفتن فرق بین زبان‌های پذیرفته شده با نشده)،PFA الزاماً تبدیل به یک نوعی از زنجیره مارکوف می‌شود. در مقابل، در یک QFA، منیفلد فضای تصویری مختلط (Complex projective space) و ماتریس‌های انتقال ماتریس‌های واحد هستند. هر نقطه در مربوط به یک کوانتوم-مکانیک احتمال amplitude یا حالت خاص می‌باشد. ماتریس‌های واحد را می‌توان به عنوان یک حاکم بر روند گذر زمان سیستم در نظر گرفت (یعنی در تصویر Schrödinger) از حالت خالص به حالت‌های تلفیقی مستقیماً این گونه بدست می‌آید که یک حالت تلفیقی توزیع احتمال measure-theoretic بر روی . نکته قابل اندیشه در واقع توزیع‌های است که باعث تأثیر در منیقلد طی ورود یک زبان می‌شود. برای یک اتوماتون بهینه بودن برای شناخت یک زبان آن است که توزیع می‌بایست تا جایی که امکان دارد یکسان باشد.", "version_id": "2192519283959119444"},
{"wikidata_id": "Q3753500", "text": "آرتور میشل زندگی‌نامه وی که در هارلم نیویورک بزرگ شده بود نقش اول بسیاری از آثار طراح بزرگ رقص جورج بالانچین را به عهده داشت. او در دهه‌های ۱۹۵۰ و ۱۹۶۰ یکی از محبوب‌ترین رقصندگان در مرکز باله نیویورک بود و اولین سیاهپوستی بود که در این رشته به شهرت جهانی رسید. میشل گفته بود که بزرگترین دستاوردش آوردن سیاهپوستان به عالم باله است. رقص او با بالرین برجسته، دایانا آدامز، در سال ۱۹۵۷ باعث جنجال در کشوری شد که هنوز جدایی نژادی در آن وجود داشت. او در سال ۱۹۶۹ تئاتر رقص هارلم را بنیاد گذاشت که اولین شرکت باله کلاسیک در آمریکا بود که رقصندگان سیاهپوست را در اولویت قرار می‌داد. آنا گلاس مدیر فعلی تئاتر رقص هارلم از میشل به عنوان یک بینش‌ور واقعی نام برد. درگذشت وی به علت مشکلات مربوط به نارسایی قلبی در سن ۸۴ سالگی در نیویورک درگذشت. جوایز وی برندهٔ جوایزی همچون نشان ملی هنر و جایزه مرکز کندی شده‌است.", "version_id": "13790332508020351566"},
{"wikidata_id": "Q296491", "text": "جرج سندرز سال‌های آخر و مرگ سندرز سال‌های آخر دچار بیماری زوال عقل، ضعف شدید در سلامتی شده بود و در آخرین فیلم‌هایش، به دلیل از دست دادن تعادل، به شدت تلو تلو می‌خورد. بر اساس بیوگرافی آرون، او یک سکته کوچک نیز داشت. سندرز نمی‌توانست افول چشم‌انداز سلامتی خود و نیاز به کمک دیگران در انجام کارهای روزمرهٔ خود را تحمل کند و عمیقاً از این وضعیت افسرده شده بود. زمانی که متوجه شد که او دیگر نمی‌تواند گراند پیانوی خود را بنوازد، آن را به بیرون کشید و با تبر کوبید. او در سن ۶۵ سالگی خودکشی نمود. آخرین یادداشت او قبل از خودکشی این بود: «مردم عزیز، من شما را ترک می‌کنم چون حوصله ام سر رفته. احساس می‌کنم به اندازه کافی زندگی کردام. من شما را با تمام دلواپسی‌های تان در این فاضلاب دل‌انگیز تنها می‌گذارم. موفق باشید» جورج سندرز ۲۵ آوریل ۱۹۷۲", "version_id": "16802327864510985138"},
{"wikidata_id": "Q574894", "text": "جولیا بطرس زندگی در سال ۱۹۹۶ با الیاس ابو صعب نائب رئیس دانشگاه آمریکایی دبی و وزیر فعلی دفاع ملی لبنان ازدواج کرد و بعد از آن موقع به بعد در دبی اقامت کرد. در سال ۱۹۹۷ صاحب اولین فرزند شد و نام او را سامر گذاشت. نام فرزند دیگر او طارق است.) در سال ۱۹۸۵ در واکنش به کشتار زنان و کودکان و پیران لبنان توسط نظامیان اسرائیل، ترانه خورشید حق را سرود و ۵ سال بعد هم، بزرگترین مدال ملی لبنان را به پاس فعالیت‌های هنری انقلابی و حماسی و پشتیبانی از مقاومت را از دست رئیس‌جمهور لبنان دریافت کرد. This was introduced to her توسط استاد موسیقی وی Fouad Fadel در استودیوهای Elias Al Rahbani بود. وی همچنین دو ترانه تحت عناوین \"C'est la Vie\" & \"Viens dans Ma Vie\" ضبط کرده‌است. جولیا پس از جنگ ۳۳ روزه لبنان بسیار مشهورتر از قبل شد و آوازه هنری او از مرزهای لبنان فراتر رفته و کشورهای عربی و اسلامی و هر جایی که به آرمان‌های آزادی خواهانه دلبستگی داشته‌اند را دربر گرفت. این شهرت تنها به دلیل ترانه‌ای بود که برای رزمندگان حزب‌الله و به ویژه شخص سید حسن نصرالله خوانده‌است. در نهایت فروش این اثر سه میلیون دلار برای خانواده‌های غیرنظامیان، سربازان و نیروهای امنیتی لبنانی و شبه نظامیان حزب‌الله کشته کشته‌شده در Israel-Lebanon conflict بدست آورد. The sum was triple the original aim, which was only one million dollars. همچنین خانواده‌های سربازان لبنانی کشته‌شده در جریان operation Naher el-Bared بخشی از پول را دریافت کردند وی البته در کارنامه هنری خود سابقه اجرای چند آهنگ دیگر علیه اسرائیل و سران کشورهای عربی را نیز دارد، اما این بار با شنیدن پاسخ سید حسن به نامه مجاهدان مقاومت، به قول خودش دلش تکان خورد و فوراً به سراغ غسان مطر رئیس اتحادیه نویسندگان لبنان که خود یکی از شاعران بزرگ محسوب می‌شود، می‌رود و سوژه ساختن ترانه‌ای بر اساس این پاسخ سید را با وی در میان می‌گذارد که با موافقت و تشویق او مواجه می‌شود. خودش در این باره می‌گوید: من هم مانند همه مردم که پیام‌ها و سخنان سید حسن نصرالله را پیگیری می‌کردند، این پیام را شنیدم؛ پیامی که ایشان برای مجاهدان قهرمان در جنوب فرستادند مرا تحت تأثیر قرار داد و به اعماق وجودم راه یافت و احساساتم را دگرگون کرد. شاید این پیام، تنها مرا به گریه وانداشت؛ بلکه میلیون‌ها انسان را منقلب کرد. این پیام، اوج عظمت نصرالله را و افزون بر آن، تواضع و فروتنی واقعی او را نشان داد. این پیام که آقای نصرالله با لحن خاصی آن را بیان کردند، تکان دهنده بود. ایشان هنگامی که به رزمندگان مقاومت گفتند که دست و پای شما را می‌بوسم و آنان را رهبر و سرور امت معرفی کردند، مردم را متأثر کرد و به همگان نوید عزت و سربلندی و سرافرازی داد. این پیام بسیار تأثیرگذار بود و من آن را ضبط و بی درنگ از نوار پیاده کردم. به ذهنم رسید که از حزب‌الله اجازه بگیرم و از آن سرودی بسازم، لذا از تعابیر و اصطلاحاتی که ایشان در پیام خود به کار بردند استفاده کردیم و از آن شعری ساختیم …", "version_id": "17080008778149634842"},
{"wikidata_id": "Q5935763", "text": "جعفر رسولی آغاز زندگی جعفر رسولی در سال ۱۳۴۳ در روستای نیقول، ولسوالی (شهرستان) ورس ولایت (استان) بامیان زاده شد. هنوز کودکی بیش نبود که از منطقهٔ خود همراه با اعضای خانواده به کابل کوچ کرد. در این شهر و با توجه به فقر خانواده او مجبور بود تا به کار بپردازد. کار سخت در این دوره در وی انگیزهٔ تحصیل را ایجاد کرد اما این موقعیت در آن شرایط مهیا نبود. پس از حوادث تلخ درگیری‌ها در افغانستان همراه با خانواده به ایران کوچ کرد. چند سال اول دوران مهاجرات به ایران را وی مشغول به کار سخت بود اما به دنبال انگیزه‌ای که در گذشته در خود داشت تصمیم گرفت تا به تحصیل به پردازد. او از کلاس‌های شبانه درس را شروع کرد و به سرعت مراحل تحصیلی را پشت سر گذاشت. او توانست در کنکور سراسری دانشگاه آزاد و در رشتهٔ مترجمی زبان انگلیسی کامیاب شود. با تمام کردن این دوره او یک مدرسهٔ ابتدایی و راهنمایی را برای کودکان افغان که از تحصیل محروم مانده بودند تأسیس کرد. این مدرسه برای پنج سال پذیرای دانش آموزان افغانی مهاجر در ایران بود. بعد از پایان دورهٔ لیسانس وی تصمیم گرفت تا تحصیلات خود را در رشتهٔ روابط بین‌الملل ادامه دهد. او توانست در دانشگاه آزاد واحد کرج مشغول به تحصیل این رشته شود و مدرک فوق لیسانس خود را در این رشته کسب نماید. در سال ۱۳۸۴ وی به دنبال بهبود وضعیت در افغانستان به کشور بازگشت و به عنوان کارشناس ارشد روابط بین‌الملل و تحلیلگر در دفتر رئیس جمهور مشغول به کار شد. وی هنوز هم به این شغل مشغول است. از وی مقالات بسیار در نشریات داخلی و خارجی به نشر رسیده است. وی همچنین عضو هیئت تحریریهٔ فصلنامهٔ کانون مطالعات، توسعه و ماهنامهٔ پوهنتون و پامیر بوده است. در حال حاضر وی عضو هیئت تحریریهٔ روزنامهٔ انیس می‌باشد. همچنین از وی سه کتاب به چاپ رسیده است. ترجمهٔ کتاب افغانستان تاریخ و جغرافیا از لوئیس دوپری - مبنای درست (این کتاب در چاپ دوم به نام آمریکا، افغانستان و جنگ نامقدس به چاپ رسیده است) و کتاب تأثیر سیاست خارجی بر توسعه نیافتگی افغانستان.", "version_id": "7745551157672008495"},
{"wikidata_id": "Q31189279", "text": "فرهاد اینجو فرهاد اینجو (به کردی: Ferhat Encü) سیاستمدار اهل ترکیه و عضو پارلمان به عنوان نماینده شهر شرناق در دوره‌های ۲۵ و ۲۶ بوده‌است. وی فرزند عبدالله و هلیم اینجو است و زبان کردی را به خوبی می‌داند. او پس از آن که ۱۱ تن از اقوامش، من‌جمله برادرش سرهات، در کشتار روبوسکی کشته شدند، وارد سیاست شد. او بارها دستگیر و زندانی شده‌است و حتی با دیگر نمایندگان در پارلمان درگیری فیزیکی داشته. او یک بار در سخنرانی خود در پارلمان، به تمسخر تاریخ ترک‌ها پرداخته و کردها، ارمنیان و یونانیان را صاحبان اصلی آناتولی و ساکنین قدیمی آن دانست و گفت «آنگاه که کردها در کردستان بودند، ترک‌ها در مغولستان با اسب‌هایشان سرگرم بودند». وی در طول این سخنرانی با اعتراضات دیگر نمایندگان و تهدید به مرگ توسط آن‌ها روبرو بود.", "version_id": "13291588542987493670"},
{"wikidata_id": "Q5723960", "text": "ابوسهل بن نوبخت فارسی ابوسهل بن نوبخت فارسی از منجمین مشهور قرن دوم هجری و از معاصرین و مصاحبین ابوجعفر منصور دومین خلیفهٔ عباسی بود. ابوسهل به فن نجوم و احکام آن به اصابت رأی و براعت عمل در عصر خویش معروف بود. پدرش نوبخت فارسی نیز از منجمین نام‌آور در عصر خود و مورد احترام منصور خلیفه بود. ابو جعفر منصور پس از استقرار بر اریکه خلافت و فراغت از نظم امور کشور دستور داد تا مترجمین، کتب فارسی و یونانی و دیگر زبان‌ها را به عربی ترجمه کنند. به نوشتهٔ صاحب الفهرست، ابوسهل یکی از کسانی است که کتاب‌های بسیاری از فارسی به عربی ترجمه کرده‌است. ابوسهل پس از مرگ منصور همچنان در خدمت خلفا باقی ماند و تا زمان هارون الرشید به کار ترجمه و تألیف می‌گذرانید تا اینکه در حدود سال ۱۸۵ هجری قمری درگذشت.", "version_id": "339830733534599994"},
{"wikidata_id": "Q22804243", "text": "ایم نایون زندگینامه در ۱۵ سپتامبر ۲۰۱۰، نایون بدون اطلاع دادن به خانواده، در هفتمین آزمون ورودی کمپانی جی وای پی شرکت کرد و پس از قبولی، به عنوان کارآموز وارد کمپانی شد. در سال ۲۰۱۳، او به عنوان یکی از اعضای گروه 6mix، یک گروه دخترانه متعلق به کمپانی جی وای پی انتخاب شد، اما این گروه هرگز شکل نگرفت. قبل از حضور در سیکستین و آغاز به کار به عنوان عضوی از توایس، او در تعدادی از تبلیغات تلویزیونی ظاهر شد. او همچنین در قسمت دوم سریال کره ای رویای بلند ۲ محصول سال ۲۰۱۲ شبکه KBS2 ظاهر شد. در نظرسنجی سالانه موسیقی گالوپ کره در سال ۲۰۱۷، نایون بالاتر از هم گروهی هایش به عنوان ششمین آیدل محبوب در کره جنوبی انتخاب شد. در نظرسنجی سال ۲۰۱۸، او دوباره در رده ششم قرار گرفت و ۶.۷ درصد آرا را به دست آورد.", "version_id": "12117041178949001920"},
{"wikidata_id": "Q203549", "text": "مدیریت علمی چهار اصل مدیریت علمی ۱- جایگزینی علم با قوانین سر انگشتی ۲- انتخاب دقیق کارکنان بر اساس شایستگی و آموزش و توسعه آنها ۳- تهیه دستورالعمل کامل انجام کار و نظارت هر کارگر بر عملکرد خاص هر کار ۴- تقسیم مسؤلیت‌ها بین مدیران و کارکنان به نحوی که مدیران اصول مدیریت عملی را در برنامه‌ریزی کارها به کار برده و کارگران آن کارها را انجام دهند. مکتب مدیریت علمی که به نام بنیان‌گذار آن فردریک وینسلوتیلور معروف شد اولین حرکت مشخص در زمینه تدوین پایه‌های تئوری مدیریت علمی در آمریکا و جهان غرب به‌حساب می‌آید فلسفه تیلوریسم سازمان و مدیریت بر پایه نگرشی تک‌بعدی به انسان به‌عنوان موجودی اقتصادی استوار است. در چنین مکتبی می‌توان با تشخیص روش‌های مختلف انجام هر کاری و به کار بردن فنون و تکنیک‌های مربوط به کار سنجی، بهترین طریق انجام هر کاری را کشف کرد. تیلور کلید عوامل مختلفی که می‌توانستند در باره کار مؤثر باشند از قبیل خصوصیات نیروی کارگران، عوامل محیط باز، ابزار و ادوات کار و بالاخره روش‌های گوناگون انجام کار را تعیین نموده و اندازه‌گیری کرد. هدف اصلی مدیریت علمی تیلور، افزایش کارایی خصوصاً در سطح کارگاه بوده‌است. او اعتقاد دارد که به جای حدس و گمان باید اطلاعات صحیح و واقعی و علمی درباره ماهیت امور جمع‌آوری کرده و آن‌ها را اساس و پایه حل مسئله و مشکلات سازمانی و مدیریت قرار داد. در کل در نظریه تیلور باید تماماً کارهای فرعی را حذف کرده و به جای آن فقط به کار اصلی پرداخت. به عنوان مثال: اگر کارگری موظف است در طی روز تعدادی جعبه جابه جا کند در نظریه تیلور برای افزایش کارایی به افزایش تعداد جعبه‌های جا به جا شده فرد می‌کند. یعنی اگر کارگر در حالت عادی در هر روز ۲۰ جعبه جابه جا می‌کند با استفاده از این نظریه می‌توان کارایی آن را افزایش داد به گونه‌ای که باید فرصت‌های استراحت حذف شود و صرفاً در ساعت کار با اعمال ابزارهای مختلف به کارگر فشار آورد تا افزایش کارایی داشته باشد. در واقع اگر خوب نگاه کنیم، این مکتب‌ها به دنبال منافع کارفرما هستند و نه کارگر. کارگر تیلوری، کارگری فاقد هرگونه خلّاقیّت است. مهمترین وسیله هم برای رسیدن به این هدف، پاداش شخصی نقدی و پول است. امروزه بسیاری از فرضیّات تیلور زیر سؤال رفته است. مثلاً خیلی ساده نمی‌توان گفت که پاداش‌های اقتصادی و پول انگیز، محرک انسان‌ها برای کار است. انگیزه‌های انسانی، ماهیّتی پیچیده دارند و نمی‌توان با ساده‌انگاری و با مادی انگاشتن آنها، انگیزه‌ها را به وجه اقتصادیشان تقلیل داد. ضمن اینکه، فرض دیگر او مبنی بر اینکه مردم در انجام وظایف شغلیشان خواستار رضایت شخصی هستند و آن را برتر از اتحاد با همکاران می‌دانند، نیز مورد پرسش جدی قرار گرفت و مکتب دیگری به اسم مکتب روابط انسانی پا گرفت که نظری خلاف این فرض تیلور داشت. محدودیت‌های الگوی تیلوریسم عبارت از شاخصه‌های است که تیلور و محققان مدیریت بعد از وی نظر به مشاغل در نظر گرفته‌اند. ۱-عدم توجه به احساسات و عواطف انسانها و نقش گروه در رفتار سازمانی هر نظریه سازمانی در مورد رفتار انسان در محیط سازمان به‌طور مستقیم و یا غیر مستقیم بر مفروضات یا مدلی استوار است. مدل تیلور مدل ماشینی است. تیلور و بسیاری از پیروانش به حرفه مهندسی اشتغال داشته‌اند سازمان را از دیدگاه مهندسی مورد بررسی قرار داده‌اند. آن‌ها انسان را مانند وسیله و ابزار تولید تلقی می‌کردند. در چنین قالبی توجهی به احساسات، عواطف، خلق و خو، طرز برداشت و منظور و مقصود شخصی و خصوصی فرد نمی‌شود. ۲-اعتماد به بهترین راه انجام کار انسان‌ها به علت زندگی در جوامع مختلف با هم متفاوتند. خصوصیات انسان‌ها یکسان و برابر نیست به علاوه هیچ‌گاه موقعیت‌ها و مشکلات سازمانی آنها باهم مشابه نمی‌باشند. پس چگونه می‌توان بهترین روش انجام کار واحدی را برای همه کارکنان تحت اوضاع و احوال زمانی و مکانی ارائه نمود؟ ۳-پاداش مالی به عنوان مؤثرترین عامل انگیزه و عدم توجه به عوامل و ملاحظات گروهی و اجتماعی←اما این امر در مورد امور معنوی گاهی اثری معکوس خواهد داشت·", "version_id": "14913408676700125312"},
{"wikidata_id": "Q4739528", "text": "عمند جمعیت این روستا در دهستان خندان قرار داشته و براساس سرشماری سال ۱۳۸۵جمعیت آن ۱۱۰ نفر (۳۰خانوار) بوده‌است. مشاهیر از افراد شناخته شده این روستا می‌توان به بزرگ و معتمد روستا حاج عباسعلی کشاورز ترک اشاره کرد. او خدمات بسیاری برای توسعه روستا انجام داد از جمله: توسعه مسجد روستا، ساخت آب‌انبار که هم‌اکنون مورد استفاده انسانها و حیوانات می‌باشد ، کمک همیشگی مالی و غذایی به اهالی این روستا و روستاهای اطراف از جمله در زمان قحطی و کمک‌های بی‌دریغ به نیازمندان و مستمندان در اذهان مردم این منطقه ماندگار شده‌است.", "version_id": "6024268717775075426"},
{"wikidata_id": "Q314882", "text": "ترنس یانگ زندگینامه ترنس یانگ فیلمساز چینی الاصل متولد سال ۱۹۱۵ در شانگهای، چین و فارغ‌التحصیل دانشگاه کمبریج، کار هنری را از ۱۹۳۶ آغاز کرد. بدین ترتیب که او ابتدا در کمپانی «آرتور رانگ» به عنوان دستیار مونتور و سپس در مقام مونتور به فعالیت پرداخت. پس از مدتی به فیلم‌نامه‌نویسی مشغول شده و بعداً نیز مدتی به عنوان دستیار کارگردان با فیلمسازان دیگر همکاری نمود تا اینکه تجارب کافی را برای کارگردانی بدست آورده و در سال ۱۹۴۴ اولین فیلمش را با همکاری «برایان دزموند هرست» ساخت. ترنس یانگ چهار سال بعد یعنی در ۱۹۴۸ در آمریکا اولین فیلم بلند و مستقل خود را بنام «تالار آینه‌ها» به‌وجود آورد و موفقیه خود را به عنوان فیلمساز تثبیت نمود. او کارش را دنبال کرد تا اینکه در ۱۹۶۶ بنا به درخواست سازمان ملل، فیلم «گل شیطان» را در ایران کارگردانی کرد و یک سال بعد اولین فیلم هالیوودی خود را به وجود آورد. وی سرانجام در سال ۱۹۹۴ در شهر کن، فرانسه درگذشت", "version_id": "16927694815839257163"},
{"wikidata_id": "Q5947336", "text": "باردو (خودرو) باردو یا وانت پیکان، یک خودروی وانت ساخت ایران‌خودرو است. پس از تولید خودروی پیکان در ایران به دلیل روند رو به رشد جمعیت و تقاضای واحدهای کشاورزی و دامپروری و نیز تحولات شهرنشینی در آن سال‌ها ضرورت وجود خودروهایی جهت حمل و نقل کالا بیش از پیش احساس می‌گردید که در نهایت منجر به تولید خودروی پیکان وانت (فقط در ایران) شد. توقف تولید تولید این خودرو در فروردین ۹۱ توسط پلیس به دلیل نا امن بودن متوقف شد و برای اولین بار پس از سال‌ها تولید محصولات خانواده پیکان در ایران متوقف شد، بعدها در نیمه دوم ۹۱ پس از نصب ترمز ضد قفل و تغییر در شکل ظاهری در قسمت‌های سپر و بغل دری‌ها و تغیر چراغها به کریستالی به عرصهٔ تولید باز گذشت؛ و در نهایت در اسفند ۹۳ تولید پیکان وانت پس از ۱۰ سال از توقف تولید پیکان سواری متوقف شد و به جای آن وانت آریسان (کاریا) تولید شد.", "version_id": "10136672061473180520"},
{"wikidata_id": "Q20110873", "text": "کاخ شهرداری رشت پیشینه ساختمان در زمان تصدی حاج میرزا خلیل آقا، ساختمان کنونی شهرداری رشت هنوز ساخته نشده بود و اداره بلدیه در محل ساختمان «خوشتاریا» مستقر بود. اما واهانیان که مقالات بسیاری در زمینه‌های تاریخ شهر رشت در نشریات معتبر کشور نوشته در بارهٔ چگونگی ساختن عمارت تاریخی شهرداری رشت می‌گوید: «این ساختمان در سال ۱۳۰۲ کلنگ‌اش به زمین زده شد و مهندسی ارمنی به نام «آرتم سرداراف» که از ارامنهٔ مقیم شهر رشت بود کار طراحی و نظارت بر ساخت آن را بر عهده گرفت. حدوداً پنج سال پیش از ساخت این بنای تاریخی، شهر رشت چند بار بین بلشویکها و نیروهای دولتی دست به دست شده. در پاییز سال ۱۳۰۲ کلنگ این ساختمان به زمین زده شد و در چهارم اردیبهشت ۱۳۰۵ ساختمان تکمیل شده به وسیلهٔ آرتم سرداراف که مهندس بلدیهٔ رشت بود تحویل داده شد و افتتاح گردید. ادارهٔ بلدیه از اول فروردین ماه سرداراف را به سمت مهندس بلدیه رشت با ماهی هفتاد تومان حقوق استخدام نمود که هفته‌ای سه روز در بلدیه شعبه ساختمان (یعنی واحد عمران) حاضر و وظایف خود را ایفا نماید.» کاخ بلدیهٔ رشت (شهرداری رشت) روز چهارم اردیبهشت ماه ۱۳۰۵ به مناسبت تاجگذاری پهلوی اول افتتاح شد و در سال ۱۳۰۸ با آگهی کردن در روزنامه‌ها برای طرح جاگذاری ساعت روی ساختمان دیده‌بانی شهرداری رشت اقدام گردید. در پی زلزله ۱۳۶۹ این ساختمان آسیب دید و توسط روبرت واهانیان بازسازی گردید. مقبرهٔ ابوجعفر زمین ساختمان بلدیه تپه بود. روی این تپه هم یک بقعه به نام آقاسیدابوجعفر قرار دادشت که در حیاط عمارت شهرداری مقبرهٔ استاد ابوجعفر ساخته نشد. موزه شهر و مرکز اسناد شهرداری رشت در جشن یکصد سالگی شهرداری رشت در سال ۱۳۸۶ همزمان با کلنگ زنی ساختمان جدید شهرداری مرکز در میدان گیل وعده ایجاد موزه بلدیه و مرکز اسناد شهرداری رشت در کاخ شهرداری رشت داده شد. در اجلاس مجمع مشورتی کلانشهرها در تیرماه ۱۳۹۳ قرار بر ساخت این موزه بلدیه و مرکز اسناد در کاخ شهرداری رشت و ایجاد موزه هنرهای معاصر در ساختمان هتل ایران میدان شهرداری و موزه مشروطه گیلان در یکی از خانه‌های قدیمی رشت یا عمارت کلاه فرنگی گردید. با توجه به عدم اتمام ساخت مجتمع مدرن شهرداری و شورای شهر رشت این کاخ هنوز تبدیل به موزه بلدیه و مرکز اسناد شهرداری رشت نشده است. در اردیبهشت ۱۳۹۴ محمدعلی ثابت‌قدم، شهردار رشت ایجاد موزه شهر و مرکز اسناد شهرداری را در این مکان از برنامه‌های خود اعلام کرد.", "version_id": "1720825071125137388"},
{"wikidata_id": "Q6474202", "text": "عزیزلو (گرمی) جغرافیای عزیزلو عزیزلو یا عزیزلی یکی از آبادی‌های ششگانه منطقه تولون در دهستان اجارود غربی از بخش مرکزی در شهرستان گرمی در استان اردبیل است که در بین ۳۸ درجه و ۵۵ دقیقه و ۵۱ ثانیه عرض شمالی از خط استوا و ۴۸ درجه و ۳ دقیقه و ۲۷ ثانیه طول شرقی از نصف النهار مبداء گرینویچ در مجاورت روستاهای تولون،خان‌کندی و لسکه درق (لوسگه دره سی )قرار گرفته‌است.منطقه تولون و آبادی‌های آن در سمت جنوبی مرکز شهرستان گرمی و در فاصله ۲۵ کیلومتری مرکز شهرستان واقعند راه ارتباطی روستای عزیزلو از طریق یکی از دو مسیری است که از بیلداشی و یاروستای مغوان از جاده اصلی اردبیل به گرمی ازآن جدا می‌شود و روستاهای منطقه تولون را به جاده اردبیل - گرمی متصل می‌کند. تاریخچه عزیزلو دربارهٔ تاریخ بنای روستای عزیزلو اطلاعات دقیقی در دسترس نیست اما به استناد بررسی تاریخ شفاهی عزیزلو عده‌ای از اهالی و معتمدین همزمانی پیدایش آن را با روستاهای خان‌کندی و تولون تائید کرده‌اند و معتقدند که واقع شدن در ساحل رودخانه تولون چای از عوامل مهم تأسیس عزیزلو و توسعه و آبادانی بعدی آن بوده‌است.همچنین در جریان اشغال ایران توسط ارتش سرخ شوروی حوادث مهمی درتاریخ این روستا رخ داده است. جمعیت عزیزلو عزیزلو آبادی خیلی کوچک و کم جمعیتی است با ۴ خانوار و ۹ نفر جمعیت، ۵ نفر از این جمعیت مرد و ۴ نفر دیگر زن هستند در سرشماری عمومی نفوس و مسکن سال ۱۳۸۵ کشور ۲ نفر از جمعیت این آبادی اظهار باسوادی کرده‌اند که هر دونفر هم مرد بوده‌اند.همچنین بر اساس نتایج سرشماری سال 1390 روستای عزیزلو دارای 2 خانوار با 5 نفر جمعیت بوده‌است که نسبت به 5 سال قبل 2 خانوار و 4 نفر کاهش جمعیت داشته‌است. جاذبه‌های گردشگری عزیزلو مجاورت با رودخانه معروف تولون چایی که بیشتر آبادی‌های منطقه را به بهشتی سبز وعطرآگین مبدل ساخته، فرصتی برای عزیزلو فراهم می‌آورده تا سر و روی خود را صفا داده خود را در ردیف آبادی‌های سبز و پردرخت منطقه قراردهد. با اینهمه روستایی با چنین جمعیتی اگر بتواند با حفظ نام وهویت خود در مجاورت روستاهای همجوار دیگری مثل تولون ، خان‌کندی یا لسگه درق به حیات خودادامه دهد.هم اسباب رفاه و راحتی اهالی آن را فراهم خواهد آورد و هم بسیاری از دغدغه‌های ناشی از کمی جمعیت را از بین خواهد برد.", "version_id": "1205615845914004288"},
{"wikidata_id": "Q55613722", "text": "سازمان طلایه‌دار سازمان طلایه‌دار یا سازمان پربازده (به انگلیسی: High Performance Organization) یا HPO یک چارچوب مفهومی برای سازمان‌هایی است که به سمت بهبود پایدار عملکرد سازمانی هدایت می‌شوند. این یک مدل جایگزین برای مدل بروکراتیک که به عنوان تیلوریسم (مدیریت علمی) شناخته می‌شود می‌باشد. تعریف مشخصی از سازمان طلایه دار وجود ندارد، اما تحقیقات نشان می‌دهد که سازمان‌هایی که این مدل را مناسب می‌دانند، دارای ویژگی‌های مشترکی هستند. یکی از مهم‌ترین آن‌ها توانایی تشخیص نیاز به انطباق با محدوده ای که سازمان در آن فعالیت می‌کند، می‌باشد. سازمان‌های طلایه دار می‌توانند به سرعت و باکارآمدی ساختار و شیوه‌های عملیاتی خود را برای برآورده ساختن نیازها تغییر دهند. این سازمان‌ها در حالی که اهداف کوتاه مدت قابل اجرایی را ارائه می‌دهند، بر موفقیت‌های دراز مدت تمرکز می‌کنند. این سازمان‌ها انعطاف‌پذیر، مشتری محور و قادر به کار به صورت بسیار مؤثر در تیم‌ها هستند. فرهنگ و مدیریت این سازمان‌ها از سلسله مراتب شفاف، کارتیمی، تنوع و سازگاری با محیطی حمایت می‌کنند که همه از برترین موفقیت‌های این نوع سازمان‌ها هستند. در مقایسه با دیگر سازمان‌ها، سازمان‌های طلایه دار زمان بسیار بیشتری را بر روی بهبود مستمر قابلیت‌های اصلیشان صرف می‌کنند و بر روی نیروی کارشان سرمایه‌گذاری می‌کنند، که منجر به افزایش رشد و عملکرد می‌شود. سازمان‌های طلایه دار گاهی اوقات با عنوان سازمان‌های با تعهد بالا شناخته می‌شوند.", "version_id": "15143213547854564805"},
{"wikidata_id": "Q28712604", "text": "شهرداری کرمانشاه تاریخچه بلدیهٔ کرمانشاه در زمان قاجار در میان سال‌های ۱۲۷۹ تا ۱۲۹۰ در محل دیوانخانه تشکیل می‌شود که وظیفهٔ آن رفت و روب کردن خیابان‌های پر رفت‌وآمد و روشن کردن چراغ‌های پیه‌سوز خیابان‌ها بوده‌است که این وظایف تا زمان اولین شهردار، اسدالله خان فزونی به همین شکل اداره می‌شود که وی در زمان شهرداری‌اش به ایجاد خیابان شاه‌بختی از اجلالیه تا سه‌راه پهلوی (شریعتی)، سنگفرش خیابان‌های شهر و نصب فانوس‌های نفتی در معابر شهر اقدام می‌کند. کرمانشاه از زمان ساخت بلدیه در سال ۱۲۹۹ تا کنون ۷۴ شهردار داشته‌است. هم‌اکنون شهر کرمانشاه از نظر تقسیمات منطقه‌ای شهرداری به ۸ منطقهٔ شهرداری تقسیم شده‌است. ساختمان شهرداری شهرداری کرمانشاه در بدو تأسیس در مکان کنونی میدان شهرداری سابق قرار داشت. ساختمان کنونی شهرداری کرمانشاه در سال ۱۸۹۷ م توسط سفارت انگلیس جهت کنسولگری بریتانیا در کرمانشاه تأسیس شد، و در سال ۱۳۳۷ توسط شهردار وقت سلطان محمد دولتشاهی، برای ساختمان شهرداری خریداری شد. این ساختمان در میان باغی قرار دارد که در آن سالن اجتماعات شهرداری کرمانشاه و یک کتابخانه عمومی نیز قرار دارد و قبلاً باغ قنسولخانه نامیده می‌شد.", "version_id": "18166914792610109984"},
{"wikidata_id": "Q5963076", "text": "حافظ عثمان حافظ عثمان خوشنویس نامدار ترک در سده یازدهم هجری است. زندگی حافظ عثمان در ۱۰۵۲ ه‍. ق در استانبول به‌دنیا آمد. پدرش، علی‌افندی، مؤذن مسجد خاصِکی سلطان بود. عثمان در کودکی حافظ قرآن شد و به حافظ عثمان شهرت یافت. او در محضر وزیر مشهور، مصطفی‌پاشا کوپریلی، تربیت شد. هنگام تحصیل، به خوشنویسی علاقه پیدا کرد و نزد درویش‌علی، خوشنویس نامدار آن دوران، خطاطی آموخت؛ اما پس از مدتی، استادش به‌علت کهن‌سالی، وی را به سویولجی‌زاده مصطفی ایوبی، برگزیده‌ترین شاگرد خود سپرد. عثمان در هجده سالگی موفق به کسب اجازه خوشنویسی شد. سپس نزد نَفَس‌زاده اسماعیل افندی به تحصیل پرداخت و با «مشق» مصحفِ شیخ‌حمدالله آماسی، بر این شیوه تسلط یافت و سالها بعد، با بهره‌مندی از سبک حمدالله آماسی، در زیبایی‌شناسی دو خط نسخ و ثلث تغییراتی ایجاد کرد. حافظ عثمان در ۱۰۸۳ به مصر و در ۱۰۸۷ به مکه، و چند بار هم به ادرنه و بورسه سفر کرد و به قولی در سفر حج نیز به تمرین خط مشغول بود. در ۱۱۰۶ معلم خوشنویسی سلطان مصطفی دوم و والی دیار بکر شد و بعدها نیز این ناحیه به صورت آرپالِق (اقطاع) در اختیار وی قرار داد. حافظ عثمان در زمان شاهزادگی احمد سوم، معلم خط وی بود. او یکشنبه‌ها به شاگردان فقیر خود رایگان آموزش می‌داد. حافظ عثمان از پیروان طریقت سُنبلیه بود. درگذشت وی حدود چهار سال پیش از مرگ فلج شد و در ۱۱۱۰ درگذشت و در خانقاه قوجه مصطفی‌پاشا به خاک سپرده شد. نوشته سنگ‌قبر او، کار اسماعیل افندی آغاقاپویی، از خوشنویسان معروف است.", "version_id": "17821501874851974312"},
{"wikidata_id": "Q5923217", "text": "اسدالله نیک‌نژاد زندگی و تحصیل وی با تحصیل در دانشگاه برکلی موفق به کسب لیسانس هنر (B.A) شد و جهت ادامه تحصیل به دانشگاه هنر کالیفرنیا رفت و موفق شد مدرک فوق لیسانس هنرهای زیبا (M.F.A) را در آن دانشگاه کسب کند. وی در نهایت توانست با اخذ مدرک PhD از دانشگاه میشیگان تحصیلات خود را پایان دهد. وی در حال حاضر در حال کسب دکترای روانشناسی از دانشگاه پپرداین می‌باشد. فعالیت‌های سینمایی در ایران در آغاز انقلاب ۱۳۵۷ او فعالیت‌های مستندسازی را در زمینهٔ انقلاب آغاز نمود و چندین فیلم مستند از جریانات انقلاب را تولید نمود. بعد از آن وارد صدا و سیما شد و به عنوان نویسنده و کارگردان، سریال ۶۴ قسمتی «شما چه می‌گویید» را نویسندگی و کارگردانی کرد. سریال پاییز صحرا به کارگردانی وی به موجب پوشش و گریم بازیگران آن، جنجال‌های زیادی را در اوایل انقلاب موجب شد و در نهایت با اجازه‌نامه مستقیم از جانب آیت‌الله خمینی، پخش آن تا انتها ادامه داشت. پس از این سریال، با آغاز جنگ ایران و عراق، اقدام به فیلمسازی مستند از جبهه‌های جنگ کرد. از فیلم‌های جنگی مستند ساخته‌شده توسط وی می‌توان به «محرم تا محرم» اشاره کرد.. او برای ساخت این فیلم برای اولین بار از سربازان خط مقدم به عنوان فیلمبرداران استفاده نمود و تعداد زیادی دوربین در اختیار آن‌ها قرار داد. او مستند دیگری بنام «درد همسنگرم» که مضمونی واقعی از جریانات خط مقدم جبهه در مقایسه با زندگی روزمره مردم در شهرها داشت را ساخت. او سپس بنا به درخواست اولین کمیته جشنواره فیلم فجر که خود عضوی از آن شورا بود، فیلم ناتمام برنج خونین را عهده‌دار شد تا فیلمنامه را بازنویسی مجدد و فیلمبرداری را به پایان برساند. این فیلم برای اولین بار پس از انقلاب در جشنواره تاشکند به نمایش گذاشته شد. این فیلم اولین فیلمی بود که پس از انقلاب با دوبله انگلیسی در جشنواره‌های بین‌المللی به نمایش در آمد. وس سپس در صدا و سیمای جمهوری اسلامی پخش زنده انتخابات ریاست جمهوری را تهیه و کارگردانی کرد. در همان زمان به عنوان مشاور عالی گروه خانواده در صدا و سیما برنامه خانه و خانواده را بنا نمود.", "version_id": "2097750927050038561"},
{"wikidata_id": "Q3222411", "text": "راستاپوپولوس سیگارهای فرعون و نیلوفر آبی وی در قسمت ۴ سیگارهای فرعون و در عرشه کشتی ایسیس ظاهر شد و با عنوان تهیه‌کننده و اسپانسر یک فیلم تاریخی به نام دلاوران عرب فعالیت می‌کرد و یک شهرک سینمایی نیز بدین منظور در صحرا عربستان ساخته بود. اما وی در این پوشش، سازمان زیرزمینی قاچاق مواد مخدر به نام کی-اوسخ را در مصر، هند و خاور دور رهبری می‌کرد و نماینده‌های او نیز، در مصر سرهنگ فؤاد، در هند آلن و فکیر و در خاور دور میتسوهیراتو بودند و دشمنان خود را با سمّ راجایجان دیوانه می‌کردند؛ که در سیگارهای فرعون پلیس موفق می‌شود با کمک تن‌تن و مهاراجه گایپاجاما سازمان آن‌ها را در هند و مصر منهدم ساخته و آلن، سرهنگ فؤاد، مرتاض (فکیر) و چند تن دیگر از سران و اعضاء این سازمان را دستگیر کند. در قسمت ۵ نیلوفر آبی تن‌تن برای دستگیری دیگر اعضاء این سازمان به همراه میلو به چین که درگیر جنگ با ژاپن است و به همین علت تحت نظارت نیروهای دیده بان صلح بین‌الملل می‌باشد، می‌رود و با کمک سازمان سرّی پسران اژدها که به رهبری پیرمردی به نام وانگ چن یی با قاچاق و استعمال مواد مخدر در خاور دور مبارزه می‌کنند، تعدادی از اعضاء این سازمان را دستگیر می‌کند. سرانجام هنگامی که افراد میتسوهیراتو تن‌تن، آقای وانگ و خانواده‌اش را اسیر کرده بود و می‌خواست آن‌ها را به قتل برساند با کمک چانگ چونگ چن نوجوان چینی و دوست تن‌تن پلیس باشگاه نیلوفر آبی که یک شیره کش خانه است را پیدا کرده و راستاپوپولوس، میتسوهیراتو و دیگر سران و اعضاء این سازمان را دستگیر می‌کند. پرواز شماره ۷۱۴ راستاپوپولوس در قسمت ۲۲ پرواز شماره ۷۱۴ به وسیله عوامل خود هواپیمای شخصی میلیاردر خسیس یونانی لازلو کاریداس که تن‌تن و دوستانش نیز سوار آن بودند را می‌رباید و آن را در جزیره‌ای به نام پولا پولا بومپا که در نزدیکی جاوه قرار دارد فرود آورده و سعی داشت با کمک سرم حقیقت گویی که توسط دکتر کرولسپل اختراع شده بود شماره حساب سرّی کاریداس که در یکی از بانک‌های سوئیس بود و میلیون‌ها دلار پول در آن حساب قرار داشت را از کاریداس بگیرد؛ که خود نیز به صورت اتفاقی از آن سرم استفاده کرده و به همراه کاریداس که در میزان تزریق سرم به او افراط شده بود بسیاری از حقیقت‌های زندگی خود را اعتراف می‌کنند و سرانجام بر اثر برخورد با شخصی به نام مایک کانراکیتوف که مدعی بود با موجودات فضایی رابطه دارد به همراه دیگر شخصیت‌های حاضر در این داستان حافظه خود را از دست داده و به وسیله سفینه فضایی کانراکیتوف به جامائیکا رفته و در آنجا با دادن وعده به راموناش نقاش و مجسمه‌ساز جامائیکایی و کمی جراحی پلاستیک و گذاشتن نام جعلی اندادین آکاس و با عنوان یک مغناطیس کار دو قسمت بعد در قسمت ۲۴ و آخر تن‌تن و هنر الفبا بازگشته و با جعل و قاچاق آثار هنری بزرگان هنر دوباره کارهای خلاف خود را از سر می‌گیرد.", "version_id": "252083091217913002"},
{"wikidata_id": "Q24354", "text": "سالن تئاتر سالن تئاتر (انگلیسی: Theater) مکان اجرای تئاتر و نمایش‌نامه و همچنین کنسرت‌های موزیکال است. سالن تئاتر دارای یک صحنه می‌باشد که بازیگران در آن به اجرای نمایش می‌پردازند، معمولاً سالن‌های تئاتر به صورت یک طبقه یا چند طبقه ساخته می‌شوند و مخاطبین در صندلی‌های روبه‌رو یا در بالکن‌های کناری تئاتر را تماشا می‌کنند. برای دید بهتر مردم نسبت به صحنه، صندلی‌های سالن‌های تئاتر به صورت نیم‌دایره و شیب‌دار نصب می‌شوند تا همه زاویه یکسانی در هنگام تماشا داشته باشند. نمایش‌ها براساس موضوع داستان نیاز به نورپردازی‌های مختلفی دارند به همین دلیل پروژکتورها و سیستم‌های روشنایی پیشرفته بالای صحنه نصب و در زمان اجرای تئاتر مورد استفاده قرار می‌گیرد.", "version_id": "7624082958448366860"},
{"wikidata_id": "Q19513557", "text": "هوتن (فرد) درس عبرت کمبوجیه به هوتن کمبوجیه برای یکی از بزرگان حکم اعدام صادر کرده بود زیرا وی که یکی از داوران بود، رشوه‌خواری کرده‌بود، کمبوجیه دستور داد که پوست از تنش کنده و با قطعات آن، کرسی دادگاهی را که او بر روی آن جلوس می‌کرد، روکش کردند. کمبوجیه هوتن را به جای وی گماشت و تأکید کرد که «همواره بیاد داشته باش که روکش کرسی دادگاه از چه جنسی ساخته شده‌است.» رسیدن هوتن به فرماندهی سپاه داریوش پس از به سلطنت رسیدن، هوتن را به فرماندهی سپاه حدود ساحلی برگزید. هوتن پس از رسیدن به مقام فرماندهی شهر بیزانس (استانبول کنونی) و کالسدون (قاضی‌کوی در استانبول کنونی) و انتاندروس در ترود و نیز لمپونیوم را مسخر ساخت. سپس به تصرف لمنوس و ایمبروس پرداخت. این هر دو جزیره در دریای اژه بود و در دست پلاسگه‌ها. بعد از این فتوحات یک چند آشوب و شورش یک چند برطرف شد تا اینکه باز در ایونیه شورش اتفاق افتاد. شهر بیزانس و کالسدون یا خالکدون و ترود پیش از لشکرکشی داریوش به طرف سکاها تسخیر شده‌بود. از قرار معلوم این نقاط در حین قشون‌کشی مزبور شورش و از پرداخت باج امتناع کرده‌بودند. خانواده هوتن پسر فرناسپ و برادر کاساندان همسر کوروش بزرگ بود. او پدر فیدیما، همسر کمبوجیه فاتح و داریوش بزرگ بود. وی همچنین دختر کوچکتری به نام آمستریس داشت که با خشایارشا ازدواج کرد و مادر اردشیر یکم، امیتیس و روزگونه بود.", "version_id": "5450117685258600079"},
{"wikidata_id": "Q1553052", "text": "نصیبین پیشینه پیشینه این شهر به سه هزار سال پیش بازمی‌گردد و در سال ۹۰۱ پیش از میلاد از آن به عنوان یک سکونتگاه آرامی یاد شده‌است. نصیبین در سده‌های چهارم و پنجم میلادی، به همراه ادسا، یکی از مراکز اصلی آموزش و پرورش سریانی‌ها بود. این شهر در زمان ساسانیان از دژهای مهم ایران به‌شمار می‌رفت و ۱۲ هزار ایرانی (به گفته طبری، ایرانیانی نژاده و اهل خاندان)، از شهرهای اصطخر و اصفهان و دیگر نقاط ایران در شهر نصیبین سکونت یافته بودند و نوادگان آنان تا سده هفتم میلادی هنوز در همان‌جا بودند. همچنین در زمان صدر اسلام مالک اشتر نخعی از سوی علی بن ابی طالب، استاندار و کارگزار جزیره و نصیبین بوده است.", "version_id": "17403880288565590889"},
{"wikidata_id": "Q496346", "text": "بافت (مواد) بافت (به انگلیسی: texture) به آرایش بلورهای یک ماده چندبلوری (پلی‌کریستال) گفته می‌شود. اگر بلورها بطور تصادفی در ساختار توزیع شده باشند، ماده دارای بافت نیست، اما اگر توزیع بلورها جهت‌دار باشد، دارای بافت در ساختار خواهیم بود که بسته به گونهٔ توزیع، این بافت می‌تواند سست، متوسط یا نیرومند باشد. اگر توزیع دانه‌ها کاملاً تصادفی باشد، ماده همسانگرد خواهد بود و هر چه توزیع جهت‌دارتر شده و بافت نیرومندتر شود، ناهمسانگردی افزایش می‌یابد. بافت تقریباً در همهٔ مواد مهندسی دیده می‌شود و تاثیر زیادی روی خواص مکانیکی مواد دارد.", "version_id": "9432287120497878539"},
{"wikidata_id": "Q124022", "text": "باربل اینهلدر زندگی‌نامه اینهلدر در ۱۵ آوریل ۱۹۱۳ در سنت گالن سوئیس متولد شد و در سال ۱۹۳۲ به ژنو رفت، او در دانشگاه ژنو موسسه ژان ژاک روسو درس خواند. او در ۱۹۳۵ لیسانس خود و دکترای روانشناسی خود را در ۱۹۴۳ گرفت. وی تا زمان بازنشستگی در سال ۱۹۸۳ در دانشگاه ژنو کار می‌کرد، او با ژان پیاژه در کار تجربی وی در راستای رشد کودک همکاری کرد. همکاری این دو با پایان‌نامه اینهلدر در حفاظت از کودکان آغاز شد و حدود ۵۰ سال ادامه داشت. بسیاری از نشریات مشترک آن‌ها عبارت است از: رشد تفکر منطقی را از دوران کودکی به نوجوانی (۱۹۵۸)، روانشناسی کودک (۱۹۶۶) و درک کودک از فضا (۱۹۶۷) است. اینهلدر در ۱۷ فوریه ۱۹۹۷ در سن ۸۳ سالگی درگذشت.", "version_id": "3366016744000267509"},
{"wikidata_id": "Q1420126", "text": "لرگ (سرده) گیاه شناسی غالبا ساقه های لرگ به چند شاخه اصلی تقسیم می شود و بسته به محیط دارای تاج بسیار گسترده ای است. پوست درخت عمیق و شیار دار است و این شیاره ها طولانی است. برگ ها به طول 20 تا 45 سانتی متر می باشد و محور برگ دارای مقطع دایره ای است. برگچه ها به تعداد 25 تا 11 عدد و به صورت دندانه دار است. برگ ها بدون کرک و بدون گوشوارک هستند و فقط کرکهای ستاره ای در محور وطول زیر رگبرگ میانی وجود دارند . . محصول درختان لرگ همه ساله میوه فراوان می دهند و میوه ها در پاییز می رسند. میوه ها سفت و دیسکی و در حاشیه بال دارند و بر روی محوری به طول 20 تا 45 سانتی متر قرار دارند . . محل رویش این گونه نیاز به خاک مرطوب دارد و کنار رودخانه ها و خط القعر ها که رطوبت خاک زیاد است رویش می کند.", "version_id": "6070587461825551341"},
{"wikidata_id": "Q4116645", "text": "کاتبی ترشیزی شمس‌الدین محمد بن عبدالله کاتبی نیشابوری شاعر و خطاط شهیر ایرانی قرن نهم هجری قمری است. تولد وی در روستای طرق، نزدیک ترشیز و نیشابور، به دنیا می داد و به همین سبب او را نیشابوری و ترشیزی نیز خوانده‌اند. تحصیلات کاتبی شعر و ادبیات و خوش‌نویسی را در نزد سیمی نیشابوری آموخت؛ تا این که کاتبی، نیشابور را به قصد هرات رها کرد و در هرات به خدمت بایسنقر میرزا پسر شاهرخ میرزا رسید؛ و قصایدی را نیز در مدح او سرود. پس از آن محمد کاتبی به استرآباد، مازندران، گیلان، شروان و آذربایجان سفر کرد. در شروان، منوچهرشاه شروانی را چندین بار مدح کرد و از او صله دریافت کرد. پس از آن در آذربایجان، اسکندر قره‌یوسف، یکی از شاهزادگان قراقویونلو را ستایش کرد. در گیلان، به ابراهیم پسر شاهرخ میرزا خدمت کرد. آن‌گاه کاتبی، روی به اصفهان نهاد و به خدمت صاین‌الدین علی بن محمد ترکه پیوست و در نزد او اصول عرفان و تصوف را آموخت. پس از مدّتی، کاتبی به استرآباد بازگشت. درگذشت کاتبی در استرآباد و در سال ۸۳۹ هجری دراثر گایی زیاد مرد وبا یا طاعون درگذشت.", "version_id": "4464781962623965093"},
{"wikidata_id": "Q5766399", "text": "ذوالفقارخان اسعدالدوله ذو الفقار خان افشار، از فئودال‌های بزرگ زنجان و فرزند حسین‌قلی‌خان افشار بود. ذوالفقار خان در فتح هرات که در سالهای ۱۲۷۲ و ۱۲۷۳ رخ داد، با سواران خود به جنگ رفت و در کنار مرادمیرزا حسام‌السلطنه پسر عباس میرزا جنگید و چون با فتح و پیروزی بازگشت مورد لطف شاه قرار گرفت. ناصرالدین شاه به وی درجه سرتیپی و لقب اسعد الدوله داد و او را به حکومت زنجان منصوب کرد. فوت اسعدالدوله به سال ۱۳۳۵ قمری در زنجان درگذشت. او هنگام فوت نزدیک به نودسال داشت. یگانه وارث او در آن زمان حسینقلی‌خان منیع‌الدوله بود که پس از پدر اسعدالدوله لقب گرفت.", "version_id": "9759656180182252192"},
{"wikidata_id": "Q1172701", "text": "دتتا خیل دتتا خیل (انگلیسی: Datta Khel)؛ (اردو: دتتا خیل‎) یک شهر در وزیرستان شمالی، مناطق قبیله‌ای فدرال (FATA) پاکستان است. این شهر در مرز بین پاکستان و افغانستان قرار دارد. در ۲۵ سپتامبر ۲۰۰۸، به عنوان نشانه ای از افزایش تنش بین کشورها، نیروهای پاکستانی پس از عبور از قلمرو پاکستان در منطقه سعدجای در منطقه دتتا خیل منطقه وزیرستان شمالی، علائم هشداری دادند. در ۱۷ مارس ۲۰۱۱، یک حمله هوایی آمریکا که ۴۴ نفر را در این شهر کشته و مجروح ساخت، منجر به محکومیت گسترده در پاکستان شد.", "version_id": "11369758392276302357"},
{"wikidata_id": "Q486269", "text": "کداک ورشکستگی کداک که مشهورترین شرکت عکاسی قرن بیستم محسوب می‌شد در سال ۲۰۱۲ اعلام ورشکستگی کرد. کارشناسان دلیل ورشکستگی کداک را ناتوانی آن در تطبیق با پیشرفت‌ها و تحولات بنیادین دنیای عکاسی در پی ورود دوربین‌های دیجیتال دانستند. این وضعیت باعث شده بود تا ارزش سهام کداک در پانزده سال از ۳۱ میلیارد دلار به کمتر از ۱۵۰ میلیون دلار کاهش یافته و تعداد کارکنان آن در مرکز اصلی شرکت هم از ۶۰ هزار نفر به هفت هزار نفر تنزل پیدا کند. فناوری‌های نو شرکت کداک میلیون‌ها دلار در فناوری زنجیره بلوکی سرمایه‌گذاری کرده‌است و در حال توسعه توکن خود به نام «کوداک‌وان» (KODAKOne) می‌باشد.", "version_id": "7813196944544913160"},
{"wikidata_id": "Q31067739", "text": "پرسیمون مورالس پرسیمون مورالس (به اسپانیایی: Simon Morales) کشیشی پرتغالی بود که از سوی نائب‌السلطنه پرتغالی هند و به دستور فیلیپ دوم پادشاه اسپانیا و پرتغال به دربار صفوی اعزام شد. مأموریت مورالس در ایران درخواست آزادی مذهب کاتولیک‌ها، اجازه ساختن کلیسا و دست کشیدن از جنگ با امپراتوری عثمانی بود. وی در زمان سلطنت شاه محمد خدابنده به پایتخت ایران، قزوین وارد شد، پادشاه او را به گرمی پذیرفت و به وی دستور داد به ولیعهدش حمزه میرزا درس ریاضیات و نجوم بدهد. مورالس به فارسی مسلط بود و پیش از دریافت ماموریت دیپلماتیک‌اش ریاست صومعه آگوستینی در هرمز را بر عهده داشت. هنگام مراجعت مورالس، شاه محمدخدابنده سفیری به همراه او به دربار فیلیپ دوم فرستاد؛ ولی کشتی آنها دچار طوفان گشت و غرق شد.", "version_id": "16932103165558144990"},
{"wikidata_id": "Q5133474", "text": "تغییر اقلیم در چین از سال ۲۰۰۶، چین بزرگترین منتشرکننده دی‌اکسید کربن در جهان بوده‌است. چین پروتکل کیوتو و موافقتنامه پاریس را برای مبارزه با تغییرات آب و هوایی پذیرفته‌است. به عنوان بزرگترین تولیدکننده و مصرف‌کننده زغال‌سنگ در جهان، چین برای تغییر ساختار انرژی اش سخت تلاش کرد و از سال ۲۰۱۳ تا ۲۰۱۶ کاهش مصرف زغال‌سنگ را تجربه کرد. با این وجود، چین، ایالات متحده و هند، سه مصرف‌کننده عمده زغال‌سنگ، از سال ۲۰۱۷ استخراج زغال‌سنگ را افزایش دادند. دولت چین سیاست‌های متعددی را برای کنترل مصرف زغال‌سنگ در نظر گرفته و مصرف گاز طبیعی و برق را افزایش داده‌است. در آینده، صنایع ساخت و ساز و تولیدی چین جای خود را به بخش خدمات خواهند داد و دولت چین برای سال ۲۰۱۸ رشد اقتصادی بیشتری را هدف گذاری نکرد؛ بنابراین مصرف زغال‌سنگ ممکن است در طول چند سال آینده رشد مداومی نداشته باشد. وضعیت کنونی چین طی سالهای ۱۹۵۱ تا ۲۰۱۷ با افزایش دمای متوسط د ۰٫۲۴ درجه سانتی گراد بر دهه افزایش دما داشت، که بالاتر از میانگین افزایش دمای زمین در سطح جهانی است. متوسط بارش چین در سال ۲۰۱۷، ۶۴۱٫۳ میلیمتر بود که ۱٫۸٪ بیشتر از متوسط بارش سالهای گذشته‌است. افزایش سطح دریا در سالهای ۱۹۸۰ تا ۲۰۱۷ برابر ۳٫۳ میلیمتر بود. افزایش غلظت دی‌اکسید کربن از سال‌های ۱۹۹۰ تا ۲۰۱۶ به‌طور سالیانه افزایش یافت. میانگین سالانه غلظت دی‌اکسید کربن اتمسفری، متان و اکسید نیتروژن در ایستگاه وانیگالیان به ترتیب برابر ۴۰۴٫۴ قسمت بر میلیون، ۱۹۰۷ و ۳۲۹٫۷ قسمت بر میلیارد بود که کمی بالاتر از میانگین جهانی در سال ۲۰۱۶ است. اثرات تغییرات اقلیمی چین از برخی اثرات گرم شدن کره زمین، از جمله افزایش سطح دریا، آب شدن یخچالها و آلودگی هوا رنج برده و می‌برد. همچنین وقوع فاجعه‌های مرتبط با آب و هوا مانند خشکسالی و سیل بیشتر شده‌است و دامنه آن در حال افزایش است. این حوادث عواقب جدی برای بهره‌وری ایجاد می‌کنند و همچنین باعث ایجاد عواقب جدی برای محیط زیست و زیرساخت‌ها می‌شوند. این مسئله زندگی میلیاردها انسان را تهدید می‌کند و نیز فقر را تشدید می‌کند. روشهای کاهش تغییرات اقلیمی پیش‌بینی شده‌است که زغال‌سنگ به عنوان مهمترین منبع انرژی چین در آینده نزدیک باقی بماند، اما در عین حال چین به عنوان پیشرو در فناوری زغال‌سنگ پاک شناخته می‌شود.", "version_id": "4190872138160647903"},
{"wikidata_id": "Q6564389", "text": "دگراندیش از قاجار تا پایان پهلوی جریان روشنفکری در ایران در زمان حکومت ناصر الدین شاه قاجار آغاز شد و با وقوع انقلاب مشروطه سرعت بیشتری به خود گرفت و سپس با سرنگونی سلسلهٔ قاجار و روی کار آمدن رضا شاه دوباره در لاک خود مخفی شد و سالها سر از این لاک بیرون نیاورد. دروهٔ آغازین رواج روشن فکری در ایران با تأسیس مدرسهٔ دارالفنون و دانش آموختگان این مدرسه در کشورهای اروپایی مانند فرانسه که نماد مدرنیته در آن زمان محسوب می‌شد، عجین بود. بعد از وقوع انقلاب مشروطه، دیدگاه روشن فکری ایران، جوان و خام و از طرفی سازشکار با دیدگاه‌های سنتی دیگر افراد بود و گاهی تنها نام روشن فکری را با خود یدک می‌کشید و بجز رعایت یک سری از اداب و رسوم اروپایی به چیز دیگری نمی‌پرداخت و روح ضد سنتی که در بطن این دیدگاه است را عاری از خشونت ِجاری در دیگر کشورها برای به کرسی نشاندن خواسته‌ها، رعایت نکرد. از تربیت شده گان این دوره می‌توان به نویسندگانی مانند صادق هدایت, بزرگ علوی, جمالزاده, جلال آل احمد و... که پرچم دار جنبش روشن فکری ایرانی در نویسندگی این دوره‌اند، اشاره کرد. با به وجود آمدن حزب توده در ایران در سالهای ۱۲۹۷ تا ۱۳۰۲ به وسیلهٔ دکتر تقی ارانی، دیدگاه روشن فکری در غالب نهی دین و خداپرستی از دیدگاه‌های کمونیستی رشد بسیاری کرد ولی این دیدگاه‌ها مانند بسیاری از چیزهای دیگر تنها رو بنا و ظاهری بیش نبودند و فلسفهٔ درستی از معانی آنها ارائه نشده بود. با روی کار آمدن محمد رضا شاه پهلوی و زیادتر شدن دانشگاه‌ها و فضاهای فرهنگی مناسب، این کلمه به یک باره به حقیقت خود نزدیک شد. چند دورهٔ تقریباً امن اجتماعی و اقتصادی که بین سالهای ۱۳۴۲ تا ۱۳۵۶ طول کشید فضا را برای رشد این دیدگاه فراهم کرد ولی همچنان تصور غالب بر محیط فکری دگراندیشان مسلحانه و مبارزه با روشهای خشونت آمیز و انقلابی بود که جریان روشن فکری آن را بر نمی‌تابید. در این دوره شیوهٔ جدیدتری از اسلام گرایی به نام روشنفکری دینی نیز متولد شد که از بنیان گذاران و ترویج دهنده گان اساسی آن می‌توان به دکتر علی شریعتی اشاره کرد. ولی همچنان فضای روشن فکری، جدای از درک مستقیم حقایق بود.", "version_id": "4723727331633700869"},
{"wikidata_id": "Q5937837", "text": "ابومحمد مرتعش نیشابوری ابومحمد عبدالله نیشابوری ملقب به مرتعش، عارف و صوفی اهل نیشابور در اواخر قرن سوم و اوایل قرن چهارم هجری قمری بوده‌است. زندگی مرتعش از حیره (نیشابور) قدیم بود و بعدها در شهر بغداد ساکن شد و در مسجد شونیزیه امام جماعت بود. تاریخ تولد او مشخص نیست. او بسیار سفر کرد و با افراد و مشایخ معروفی از جمله ابراهیم قصار در شهر رقه، ابوحفص حداد، ابوعثمان حیری و جنید بغدادی دیدار و مصاحبت داشت. بنابر گفته خود مرتعش، استادش در تصوف جنید، در علم فقه ابوالعباس سریج، در ادب ثعالبی و در علم حدیث ابراهیم حربی بوده‌است. عبدالرحمن جامی، درباره توبه کردن و روی آوردن مرتعش به طریق تصوف، گفته‌است که او در ایام نوجوانی در نیشابور دهقان بود. روزی جوانی از او چیزی خواست و مرتعش او را از در راند و با او تندی کرد. سپس به خود آمد و از کرده خود پشیمان شد. چون شب رسید، امیرالمومنین علی و آن جوان را در خواب دید که به وی اشاره و او را سرزنش می‌کردند. امیرالمومنین علی به او گفت: «ان الله لایجیب مانع سائله.» پس از آن که از خواب برخاست توبه کرد و طریق عرفان در پیش گرفت. مرتعش نیشابوری به سبب سفرها و مجاهدات و ریاضت‌های فراوان و خصوصاً کلمات قصار و نکات صوفیانه اش مشهور بود. در این باره معروف است که می‌گویند عجایب بغداد سه‌است: اشارات شبلی، نکته مرتعش و حکایت جعفر خلدی شیخ فریدالدین عطار نیشابوری، ضمن بیان شرح حال مرتعش نیشابوری در تذکرة الاولیاء نوشته‌است: «نقل است که گفت، سیزده حج کردم به توکل، چون نگه کردم همه بر هوای نفس بود، گفتند، چون دانستی؟ گفت از آن که مادرم گفت سبویی آب آر، بر من گران آمد، دانستم که آن حج بر شره شهوت بود و هوای نفس»", "version_id": "5803536386116491165"},
{"wikidata_id": "Q6355742", "text": "کمال‌الدین جناب پیشینه خانوادگی میرسیدعلی جناب پدر کمال الدین جناب از جمله افرادی بود که به زبانهای فرانسه و عربی تسلط داشت و از علوم ریاضی و دانش جدید نیز برخوردار بود. او موفق شد، همچو پیشینیانش، خانواده‌ای را تربیت کند که همگی اهل فضل و کمال و دوستدار علم و دانش شوند. همچنین او در تأسیس اولین مدارس با پسر عموی خود حسنعلی جناب حافظ القرآنی در اصفهان نفش مؤثری را ایفا نمود. از دیگر فعالیت‌های سید علی جناب می‌توان به تأسیس و اداره یکی از اولین مدارس اصفهان بنام گلبهار اشاره کرد. این مدارس با همین نام ابتدا در نقاط مختلف اصفهان تأسیس شد و سپس هر یک با نام‌های جدید، فعالیت خود را ادامه دادند. از تربیت یافتگان میرسیدعلی جناب، ضیاءالدین جناب بود که وقتی به کمال رشد رسید و درکسب علوم زمان متبحر گردید ریاست دبیرستان صارمیه را بر عهده گرفت و منشأ خدمات بسیار ارزشمندی در اصفهان شد. از این دبیرستان شخصیت‌های والا مقامی همچون پروفسور تقی فاطمی و استاد جلال‌الدین همائی فارغ‌التحصیل شدند. زندگی‌نامه کمال‌الدین جناب در سال ۱۲۸۷ در شهر اصفهان در خانواده ای با اصالت متولد شد. پدرش، میرسیدعلی جناب صاحب کتاب مهم «الاصفهان» بود. او تحصیلات ابتدایی خود را در مدرسه گلبهار و تحصیلات متوسطه خود را زیر نظر ضیاءالدین جناب در دبیرستان صارمیه به پایان رساند. (۱۳۰۵ هـ. ش) سپس یک سال به تدریس پرداخت و سپس به تهران رفت و در دارالمعلمین تهران زیر نظر محمود حسابی به مدت سه سال در رشته فیزیک تحصیل کرد ولی همزمان سرپرست آزمایشگاه‌های فیزیک و شیمی بود. وی پس از پایان دوره سربازی در سال ۱۳۱۲ جهت ادامه تحصیل به فرانسه اعزام رفته و از دانشگاه نانسی نیز در زمان کوتاهی دانشنامهٔ فیزیک و ریاضی دریافت کرد و در دانشگاه سوربن، دوره لیسانس شیمی را نیز گذرانید و عازم آمریکا شد در آمریکا زیر نظر میلیکان فیزیکدان برجسته (که در سال ۱۹۲۳ به دریافت جایزه نوبل نائل آمد) ادامه تحصیل داد و پس از دریافت درجه دکترا در فیزیک هسته‌ای، به ایران برگشت و به عنوان دانشیار دانشکده علوم به تدریس فیزیک پرداخت (۱۳۱۶هـ. ش) و از همان زمان با ایجاد و تأسیس آزمایشگاه فیزیک اتمی به پژوهش در فیزیک هسته‌ای و تربیت کارشناس اتمی مبادرت ورزید. وی به عنوان نماینده ایران در اولین کنفرانس بین‌المللی اتم برای صلح شرکت نمود. فعالیتها دکتر کمال‌الدین جناب حدود پنجاه سال به کارهای مهم علمی، پژوهشی و فرهنگی پرداخت. اما محور اصلی تمام فعالیت‌های وی تدریس در دانشکده علوم و دانشسرای عالی و سایر مراکز علمی کشور بود. کمال‌الدین جناب اولین ایرانی بود که دکترا فیزیک هسته‌ای گرفت و برای پیشرفت این دانش در ایران تلاش فراوانی کرد. در دولت ملی دکتر مصدق وقتی دکتر محمود حسابی وزیر فرهنگ بود، دکتر جناب را به معاونت برگزید. ریاست سازمان تربیت بدنی، ریاست دانشکده علوم، عضو مؤثر انجمنهای علمی و بین‌المللی، عضو انجمن فیزیکدانان آمریکا، عضو فرهنگستان واژه گزینی، مدیر کل دبیرخانه دانشگاه از جمله مسوولیت‌های او بود. کتابها و مقالات زیادی را به رشته تحریر درآورد که درمجلات معتبر جهان به چاپ رسیده‌است. کتابهای «فیزیک جدید»، «تحقیقات علمی در فیزیک اتمی»، «مکانیک مایعات»، «مکانیک نقاط مادی» از جمله تألیفات اوست. در سال ۱۳۳۳ به دلیل اعتراض به قرارداد کنسرسیوم نفت از دانشگاه برکنار شد، اما پس از مدتی با احترام بیشتر در استقبال بی سابقهٔ دانشجویان به دانشگاه بازگشت. دکتر کمال الدین جناب، به زبانهای انگلیسی، فرانسه، عربی و آلمانی آشنایی کامل داشت. در سال ۱۳۸۳ به عنوان چهرهٔ ماندگار فیزیک شناخته شد و از شخصیت علمی – فرهنگی وی تقدیر بعمل آمد. در مرداد ماه سال ۸۵ فیلمی از زندگی او ساخته شد که از تلویزیون سراسری پخش گردید. از وی دو فرزند دختر و پسر که دارای تحصیلات عالی هستند به جای ماند. کمال‌الدین جناب در روز شنبه ششم تیرماه ۱۳۸۵ فوت کرد.", "version_id": "1145572638471782475"},
{"wikidata_id": "Q7284244", "text": "برقی کردن راه‌آهن در ایران علت و زمان برقی کردن برقی کردن راه‌آهن (برقی‌کردن راه‌آهن در ایران)، بکرا، یکی از مراحل ارتقاء راه‌آهن برای حمل و نقل بیشتر و سریعتر بار و مسافر به صورت اقتصادیتر است. به‌صورت کلی راه‌آهن‌های معمولی در مرحله احداث اولیه یک خطه و غیر برقی ساخته می‌شوند. با افزایش تقاضا راه‌آهن برقی یا دو خطه می‌گردد. از این نکته نباید غفلت نمود، مطالب فوق به صورت کلی بوده و در هر مورد باید گزینه‌های مختلف از حیث نتایج بهره‌برداری و اقتصادی مقایسه گردند. بعنوان مثال برخی با حفظ مسیر یک خطه به افزایش طول قطار اقدام می‌کنند مانند راه‌آهن دیزلی بی اچ پی استرالیا که سنگینترین قطارهای دنیا به وزن ۳۲۰۰۰ تن را حمل می‌کند. در مقابل در آفریقای جنوبی با عرض خط متریک(۱۰۶۷) در مسیر ارملو ریچاردزبی با دو خطه کردن مسیر، افزایش بار محوری، کاهش فراز در مسیر باردار و برقی کردن، و حمل قطارهای ۲۰۰۰۰ تنی ظرفیت خط را به حدود ۱۰ برابر رساندند. تاریخ برقی کردن راه‌آهن در ایران اولین قرارداد برقی کردن راه‌آهن در ایران در مسیر تبریز-شهرستان جلفا در سال ۱۳۵۴ با روسیه منعقد گردید و بهره‌برداری از آن در سال ۶۱ انجام شد. این راه‌آهن در مسیر خود از صوفیان، بخش یامچی، خوی، مرند، زنوز عبور می‌نماید. سیستم نیرورسانی از ۳ پست کششی ۱۳۲/۲۷٫۵ کیلو ولت تبریز، مرند و جلفا تغذیه می‌شود که فاصله تقریبی آن‌ها از همدیگر در حدود ۷۳ کیلومتر است. این پست‌ها که به پست‌های کششی موسومند، پست‌های اختصاصی قطار برقی مسیر جلفا-تبریز بوده و هیچ‌یک از بارهای خانگی یا تجاری در این مناطق از این پست‌ها تغذیه نمی‌شوند. در هر کدام از پست‌های فوق تنها دو فاز از سه فاز شبکه وارد پست می‌شوند که انتخاب دو فاز به صورت متوالی در هر سه پست تکرار می‌گردد. ثانویه ترانسفورمرهای این پست‌ها به باس ۲۷٫۵ کیلوولت وصل می‌شوند که تغذیه دپو، شبکه بالا سری و محوطه ایستگاه را بر عهده دارند. سیستم تغذیه این قطار از نوع ولتاژ AC با دامنه ۲۵ کیلوولت و فرکانس ۵۰ هرتز است که توسط شبکه بالا سری تک خطی سیمی قطارهای موجود در مسیر را تغذیه می‌کند. مدار تغذیه این سیستم نیز از نوع ترانسفورمرهای افزاینده است که جمعاً ۴۸ ترانسفورمر افزاینده به فاصله تقریبی ۳ کیلومتر از هم در طول این مسیر مورد استفاده می‌باشند. این سیستم همچنین دارای دو پست سوئیچینگ در صوفیان و زال می‌باشد که وظیفه جداسازی سکشن‌های شبکه بالا سری را بر عهده دارند. مسیر راه‌آهن جلفا - تبریز راه‌آهن برقی جلفا- تبریز ۱۴۶ کیلومتری به صورت یک خطه بوده و حداقل قوس آن ۴۰۰ متر و فراز حدکثر آن برابر ۳۰ در هزار می‌باشد، طول ایستگاه‌ها که بتعداد ۷ می‌رسد ۴۰۰ متر است و در ایستگاه‌های تبریز، مرند و جلفا خط برق ۱۳۲ کیلوولت به برق ۲۵ کیلوولت تبدیل می‌گردد. وجود فراز ۲۸ در هزار، به عنوان بیشترین فراز در خط ریلی کشور، از نکات شاخص این مسیر است. برقی کردن تبریز آذر شهر پس از پذیرش پیشنهاد برفی کردن تبریز آذرشهر در اجلاس مشترک روسای راه‌آهن ایران و روسیه در نیمه مرداد ۸۵، در ابتداء سال ۱۳۸۷ قراردادی برای احداث راه‌آهن برقی تبریز - آذرشهر به طول ۴۸ کیلومتر با راه‌آهن روسیه منعقد گردید، شبکه بالاسری این مسیر از پست تبریز برق مورد نیاز را دریافت می‌نمود و به همین دلیل فقط خط بالاسری نصب گردید، هدف این اقدام علاوه بر تقویت دانش، توان و تجربه پیمانکاران ایرانی، زمینه‌سازی حضور مجدد روسیه (که بزرگترین شبکه راه‌آهن برقی چهان را دارد) در بازار راه‌آهن برقی ایران بود. همچنین با برقی شدن این مسیر، مقدمات لازم برای برقی کردن ادامه مسیر تا مراغه فراهم آمده‌است. ناوگان برقی ناوگان برقی در شرکت راه‌آهن جمهوری اسلامی ایران فقط به هشت دستگاه لکوموتیو ۳۶۰۰ کیلوواتی چهار محوره آر سی ۴(RC۴) ساخت آ س آ سوئد خلاصه می‌گردد که در سال ۱۳۶۱ وارد ایران گردیدند. وزن این لکوموتیوها ۸۰ تن، حداقل شعاع قوس قابل عبور آن ۹۰ متر، نیروی کشش ۲۹۰ کیلونیوتن، حداکثر سرعت ۱۳۵ کیلومتر بر ساعت و دارای توان ۳۶۰۰ کیلووات بوده که تاکنون ۱۳۰ دستگاه از این لکوموتیوها در فاصله بین سال‌های ۱۹۷۵ و ۱۹۸۵ تولید شده‌است. از این لکوموتیوها در حال حاضر جهت باربری در مسیر جلفا به تبریز و انتقال مسافر در مسیر تبریز به آذرشهر بکارگیری می‌شوند. این لکوموتیو جهت کار با ولتاژ ۲۵ کیلوولت طراحی شده که قابلیت حرکت عادی با ولتاژ ۲۱ تا ۲۷٫۵ کیلوولت را نیز دارد. این لکوموتیو قابلیت حرکت برای مسافت‌های کوتاه تا ولتاژ ۱۷ کیلوولت را داشته و برای مواقع بحرانی تحمل ولتاژ ۳۳ کیلوولت را نیز دارد. ولتاژ برق یکسو شده آن ۴۹۵۰ ولت با حداکثر جریان ۲۰۲ آمپر، نیروی کشش اولیه ۳۱۴ کیلونیوتن، نیروی کشش مداوم۲۳۰ کیلونیوتن در سرعت صفر و نیروی کششی مداوم ۲۲۲ کیلونیوتن با سرعت ۵۷ کیلومتر در ساعت را ایجاد می‌کند. در یک لکوموتیو برقی، به وسیلهٔ پانتوگراف بالارونده، برق ۲۷٫۵ کیلو ولت شبکه بالاسری نصب شده در بالای خطوط ریلی به ترانس اصلی لکوموتیو وارد می‌گردد سپس این برق توسط ترانس اصلی نصب شده در داخل لکوموتیو به ولتاژهای متفاوت با فرکانس ۵۰ هرتز تبدیل می‌گردد. در حقیقت ترانس یک لکوموتیو برقی را می‌توان یک پست توزیع متحرک نامید زیرا برق ورودی ۲۷٫۵ کیوولت را در ولتاژهای متفاوت به قسمت‌های مختلف در داخل لکوموتیو توزیع می‌نماید. لکوموتیوهای برقی RC4 دارای چهار محور بوده و هر محور یک تراکشن موتور ۹۰۰ کیلوواتی(۷۸۰ ولت و ۱۲۵۰ آمپر) دارد؛ بنابراین لکوموتیوهای RC4، ۳۶۰۰ کیلووات قدرت دارند. تراکشن موتور این لکوموتیوها از نوع DC بوده و به راحتی قابلیت تبدیل شدن به ژنراتور را دارد و در شیب‌ها توسط لکوموتیوران به حالت ژنراتور درآمده و به همین دلیل سرعت حرکت لکوموتیو را کاهش می‌دهد و به عنوان یک عامل کاهنده سرعت از آن‌ها استفاده می‌گردد که به این عمل ترمز دینامیک اطلاق می‌گردد. برق تولیدی در این لکوموتیو در شیب‌ها توسط مقاومت‌های ترمز دینامیک به حرارت تبدیل شده و تلف می‌گردد ولی در برخی لکوموتیوهای سری جدید، این برق تولیدی توسط لکوموتیو با بکارگیری برخی تدابیر خاص به سیستم شبکه برق بالاسری پس داده می‌شود و در شیب‌ها به عنوان یک نیروگاه عمل می‌نماید. از لحاظ نگهداری و تعمیرات نیز می‌توان به ضرورت انجام بازدیدهای دوره‌ای در هر ۱۵ هزار کیلومتر، انجام بازدیدهای مرحله اول در ۵ هزار کیلومتر، انجام بازدیدهای مرحله دوم در ۱۰ هزار کیلومتر، انجام بازدیدهای مرحله سوم در ۲۰۰ هزار کیلومتر یا یک سال (هر کدام زودتر فرا رسد) و انجام بازدید و تعمیرات اساسی در هر ۱۰ سال را ذکر کرد. ادامه برقی کردن راه‌آهن بمنظور توسعه راه‌آهن برقی در سال ۱۳۸۶ قراردادی برای برقی کردن مسیر تبریز - آذرشهر با راه‌آهن روسیه منعقد گردید. راه‌آهن سریع‌السیر تهران مشهد در سال ۱۳۵۴ وزیر وقت راه و ترابری در سفری به ژاپن در مراسم افتتاح یکی از خطوط قطار سریع‌السیر شینکانسن شرکت نمودند و از مسئولین ژاپن درخواست کردند تا مطالعه‌ای برای امکان‌سنجی احداث راه‌آهن سریع‌السیر و برقراری قطار سریع‌السیر در مسیر تهران مشهد انجام پذیرد. گزارش این مطالعه توسط شرکت مشاورین راه‌آهن ژاپن در سال ۱۳۵۶ به ایران با سه گزینه پیشنهادی بدین ترتیب ارائه گردید: ۱- گزینه دوخطه، علائمی و برقی کردن مسیر یک خطه آنزمان برای سرعت ۱۶۰ که بالاترین سرعت ریلی در خطوط غیر سریع بود با هزینه ۱ میلیارد دلار. ۲- گزینه احداث راه‌آهن جدید و با مسیر مستقل سریع‌السیر با سرعت ۲۱۰ کیلومتر بر ساعت که در آنزمان تنها در ژاپن وجود داشت با هزینه ۴ میلیارد دلار. ۳- گزینه احداث راه‌آهن سریع‌السیر با سرعت ۲۶۰ کیلومتر بر ساعت که در آنزمان حتی در ژاپن وجود نداشت (اما با این استدلال که احداث راه‌آهن سریع‌السیر ۱۰ سال به طول مینجامد و تا آنزمان به این تکنولوژی می‌توان دست یافت مطرح گردید) با هزینه ۷ میلیارد دلار. برقی کردن راه‌آهن تهران مشهد در سال ۱۳۸۲ با بررسی مجدد برنامه حمل پیش‌بینی شده برای حمل ۱۳ میلیون مسافر در مسیر تهران مشهد با روزانه ۶۶ قطار مشخص گردید که برقی کردن این مسیر می‌تواند منجر به کاهش سرمایه‌گذاری خرید لکوموتیو و واگن مسافری گردد چرا که لکوموتیوهای برقی مسافری دارای توان روی چرخ تا ۴ برابر نوع دیزلی خود هستند و این یعنی تعداد کمتر لکوموتیو برای جابجایی مسافرین. از سوی دیگر با کاهش زمان سیر می‌توان علاوه بر سیر بیشتر در هر روز مثلاً رفت و برگشت روزانه و طی مسافت ۱۸۰۰ کیلومتر، می‌توان از واگن‌های با ظرفیت بیشتر استفاده کرد. با این مفروضات مطالعات برقی کردن این مسیر آغاز و مناقصه آن در سال ۸۶ برگزار و برنده آن در سال ۸۷ اعلام گردید. با این طرح ظرف مدت ۳۰ ماه مسیر دو خطه فعلی برقی و با سرعت ۱۶۰ کنونی راه‌اندازی می‌گردد و به‌تدریج با اصلاحات خط، سیستم ترمز واگن‌ها و سیستم کنترل اتوماتیک قطار سرعت قطارهای مسافری به ۲۰۰ افزایش و زمان سیر از ۱۲ ساعت به ۸ و سپس ۶ ساعت کاهش می‌یابد و با ورود قطارهای خوکشش الکتریکی کج شونده سرعت به ۲۵۰ و زمان سیر از ۷٫۵ به ۵ ساعت خواهد رسید. لکوموتیوهای برقی تهران مشهد برای حمل و نقل مسافر و بار در این مسیر ۵۰ دستگاه لکوموتیو چهارمحوره مسافری و ۲۰ دستگاه لکوموتیو ۶ محوره باری پیش‌بینی شده‌است. واگنهای مسافری تهران مشهد کلیه واگن‌های مسافری موجودامکان سیر در این مسیر را دارند. تأثیر برقی کردن بر سرعت متوسط قطارهای مسافری حداقل زمان سیر در چند محور راه‌آهن ایران در تابستان ۱۳۸۸ بر اساس برنامه حرکت قطارهای مسافری دیزلی و خود کشش دیزلی شرکت رجاء به شرح زیر می‌باشد: تهران – اهواز (دیزلی): مسافت ۸۱۶ کیلومتر، حداقل زمان سیر برنامه‌ای۱۷ ساعت!!؟ تهران- اصفهان (دیزلی): مسافت ۵۴۸ کیلومتر، حداقل زمان سیربرنامه‌ای ۷ ساعت!!؟ تهران- بندر عباس (دیزلی): ۱۴۸۳ کیلومتر، حداقل زمان سیر برنامه‌ای ۱۹ ساعت و نیم!!؟ تهران- تبریز (دیزلی): مسافت ۷۳۶ کیلومتر، حداقل زمان سیربرنامه‌ای ۱۳ ساعت!!؟ تهران- مشهد (دیزلی): مسافت ۹۲۶ کیلومتر، حداقل زمان سیربرنامه‌ای ۱۱ ساعت!!؟ تهران- مشهد (خود کشش دیزلی): مسافت ۹۲۶ کیلومتر، حداقل زمان سیر برنامه‌ای۷ ساعت!!!! تهران- یزد (دیزلی): مسافت ۶۵۶ کیلومتر، حداقل زمان سیر برنامه‌ای ۸ساعت و نیم!!!! تعامل برقی کردن راه‌آهن و قطار سریع‌السیر برقی کردن راه‌آهن به عنوان مقدمه مناسبی برای احداث راه‌آهن سریع‌السیر محسوب می‌گردد بدین ترتیب که قطار سریع‌السیر در شبکه راه‌آهن سریع‌السیر به حداکثر سرعت ممکن یعنی اکنون تا ۳۵۰ می‌رسد و در خطوط برقی راه‌آهن معمولی تا۲۰۰ الی ۲۵۰. با این ترتیب احداث راه‌آهن سریع‌السیر در زمان بسیار کوتاهتر و با نرخ بازگشت سرمایه بیشتر عملیاتی می‌گردد. با این رویکرد در مسیر تهران مشهد پیش‌بینی احداث مرحله‌ای راه‌آهن سریع‌السیر به عمل آمده و امکان اجرای فاز این طرح در مسیر گرمسار سمنان در موازات آزادراه فراهم می‌باشد (توازی راه‌آهن و آزادراه). همچنین پیش‌بینی شده که بتوان از واگن‌های عریض تا ۳٫۴ متر نیز بتوان در این مسیر بهره برد که بهره‌وری را حدود ۴۰ درصد میفزاید. همچنین علاوه بر امکان تردد قطارهای دو طبقه سریع مسافری می‌توان از قطارهای کانتینری دو طبقه نیز در این مسیر برای توسعه ترانزیت استفاده نمود. توقف برقی کردن بافق بندر عباس مسیر بافق بندرعباس برای حمل حداکثر ۲۰ میلیون تن از ابتدا با دید دو خطه و برقی طراحی شده بود و در سال ۷۱ مناقصه‌ای برای برقی کردن آن برگزار گردید که با محاسبات مجدد مشخص گردید با ترافیک، قیمت سوخت، قابلیت و قیمت لکوموتیوها و نیز مشکلات صنعت برق در آنزمان اینکار موجه نمی‌باشد و این طرح متوقف شد. برقی کردن تهران اهواز پیش از انقلاب مطالعاتی توسط شرکت کارلولوتی ایتالیا برای احداث راه‌آهن اصفهان اهواز به صورت یک خطه دیزلی انجام شد که پس از پیشنهاد برقی کردن مسیر تهران مشهد در سال ۸۲ و اقناع مسئولین وقت در خصوص اقتصادی بودن آن و مطالعات امکان‌سنجی توسط مشاور خارجی که اقتصادی بودن طرح مذکور را حتی برای راه‌آهن اثبات نمود بررسی‌هایی برای برقی‌سازی سایر مسیرها انجام گردید. یکی از این مسیرهای مطالعه شده که تغییرات شدید رویکرد وزارت راه را در پی داشت مسیر اصفهان اهواز بود که با توجه به رفع محدودیت طول تونل و با توجه به ظرفیت تونل‌سازی ان ایام در کشور و با هدف افزایش سرعت از ۱۰۰ کیلومتر به ۲۵۰ کیلومتر بر ساعت مشخص شد با این روش می‌توان با احداث ۷ تونل جمعاً با طول حدود ۵۰ کیلومتر به این هدف دست یافت. راه‌آهن برقی تهران کرج راه‌آهن دوخطه برقی تهران کرج در سال ۷۸ به عنوان راه‌آهن حومه تهران توسط شرکت مترو احداث گردید. خط برقی مذکور ۲۵ کیلوولت بوده و سرعت حداکثر ان ۱۴۰ کیلومتر بر ساعت است. برقی کردن و الگوی مصرف راه‌آهن برقی می‌تواند به عنوان یکی از زمینه‌های بهره‌وری و اصلاح الگوی مصرف نیز مورد بررسی قرار گیرد. به ازای حمل ۱ میلیون نفر مسافر و ا میلیون تن بار خالص سالانه در مسیر بافق بندرعباس ۵۶۷ میلیارد ریال صرفه جویی مصرف سوخت، ۱۱۲ میلیارد ریال صرفه جویی ناشی از کاهش گازهای آلاینده، ۱۱۰۸ میلیارد ریال کاهش هزینه تصادفات نسبت به حمل همین مقدار بار در جاده حاصل می‌شود. حمل این مقدار بار و مسافر برای راه‌آهن نیز سالانه ۳۰۰۰ میلیارد ریال سودآوری در پی دارد. توضیحات تکمیلی در کتاب کتاب برقی کردن راه‌آهن درج شده‌است. مجریان طرح برقی کردن راه‌آهن حکم اولین مجری طرح برقی کردن راه‌آهن در سال ۸۵ توسط مهندس سعیدنژاد مدیرعامل وقت راه‌آهن به نام عباس قربانعلی بیک صادر شد که در زمان تصدی مسئولیت معاونت برنامه‌ریزی و امور بین‌الملل راه‌آهن در سال ۸۲ این طرح را مطرح و توجیه اقتصادی اولیه آن را برای اقناع مسئولین راه‌آهن و وزارت راه تهیه نمودند. تا سال ۱۳۸۸ علاوه بر مطالعات امکان‌سنجی توسط مشاورین داخلی و خارجی مناقصه برقی کردن راه‌آهن تهران- مشهد در سال ۸۶ برگزار و در سال ۸۷ پیشنهادهای مربوطه بین‌المللی دریافت و مفتوح گردید. منابع و رسانه‌ها http://www.railassociation.com/html/modules.php?op=modload&name=News&file=article&sid=1539 http://www.nasiran.ir/index.php?option=com_content&task=view&id=7484&Itemid=8 http://www.irexpert.ir/WebForms/News/NewNewsDetail.aspx?&EvID=99099 http://faraznews.ir/newsdetail-8118-fa.html http://www.khorasannews.com/news.aspx?12_17206_05_18957.XML http://www.iran-newspaper.com/1388/2/3/Iran/4192/Page/8/Index.htm http://www.raja.ir/default.aspx?page=news&newsid=98 http://gostareshnews.com/repository/19/5.pdf http://www.aftab.ir/news/2008/nov/18/c2c1226996153_economy_marketing_business_tenders_tender.php https://web.archive.org/web/20080922021221/http://www.kayhannews.ir/870630/4.htm http://www.magiran.com/npview.asp?ID=1666738 https://web.archive.org/web/20081205004155/http://www.qudsdaily.com/archive/1387/html/4/1387-04-10/page78.html http://www.farsnews.com/newstext.php?nn=8704090219 http://www2.irna.ir/ar/news/view/line-8/8707064953132833.htm http://www.rai.ir راه‌آهن جمهوری اسلامی ایران http://www.cdtic.ir شرکت ساخت و توسعه زیربناهای حمل و نقل کشور ↑ سالنامه رسمی کشور. سالنامه پارس. ۱۳۰۵ خورشیدی http://www.roshd.ir http://www.loghatnaameh.com/home-fa.html", "version_id": "6202213951259176754"},
{"wikidata_id": "Q12207693", "text": "حزب الحق (یمن) تاریخچه حزب الحق در سال ۱۹۹۰ توسط احمد الشامی در تقابل با جریان الاصلاح تأسیس شد و توانست در نخستین انتخابات پس از وحدت دو یمن در سال ۱۹۹۳ در خانهٔ نمایندگان دو کرسی به دست بیاورد. با این وجود در انتخابات ۱۹۹۷ میزان آرایش از ۰/۸ درصد به ۰/۲ درصد سقوط کرد و هر دو کرسی را از دست داد. حزب الحق در سال ۲۰۰۲ به اپوزیسیون موسوم به احزاب لقاء المشترک پیوست. با این وجود در انتخابات ۲۰۰۳ تنها ۰/۱ درصد آرا را به دست آورد و هیچ نماینده‌ای از این حزب به مجلس راه نیافت.", "version_id": "207901079570885645"},
{"wikidata_id": "Q127998", "text": "محمود عباس سخنرانی ۲۰۱۱ مجمع عمومی سازمان ملل وی در سال ۲۰۱۱ یک سخنرانی در مجمع عمومی سازمان ملل متحد خطاب کرد، که در این سخنرانی درخواست کشور مستقل فلسطین را به مدیر کل سازمان ملل متحد، بان کی مون عنوان کرد. در پی این سخنرانی، که می‌توان آن را صلح‌آمیز و مصلحت جویانه تلقی کرد، وی از حمایت سران کشورهای عرب و اکثر کشورهای جهان برخوردار شد و آن‌ها به احترام او از جای خود بلند شدند و او را تشویق می‌کردند. از این جمله حمایت‌ها، می‌توان هواداری مردمی مسلمانان در اسرائیل را ذکر کرد که سخنرانی وی به صورت زنده در شهر برای آن‌ها پخش می‌شد و با حمایت‌های جمعیت کثیری از مسلمانان همراه بود. این سخنرانی برای نخستین بار عنوان درخواست علنی کشور مستقل فلسطین از دولت خود گردان در صحن سازمان ملل متحد بود، که توسط محمود عباس صورت گرفت.", "version_id": "4767779360244451527"},
{"wikidata_id": "Q28464809", "text": "تاریخ اجتماعی اشکانیان تاریخ اجتماعی اشکانیان به تاریخ اجتماعی حکومت اشکانیان می‌پردازد. شاهنشاهی اشکانی نام دودمانی ایرانی تبار و یکی از قدرت‌های سیاسی و فرهنگی ایرانی در ایران‌زمین بود که ۴۷۱ سال بر قسمت اعظم غرب آسیا حکومت کرد. مؤسس و بنیانگذار این دودمان، اشک نامیده شد. این امپراتوری در قرن ۳ پیش از میلاد توسط اشک، رهبر قبیلهٔ پرنی پس از فتح ساتراپ پارت در شمال شرقی ایران تأسیس گردید. وی سپس علیه سلوکیان قیام کرد. مهرداد یکم (۱۷۱–۱۳۸ پ. م) با تصرف مناطق ماد و میان‌رودان، قلمرو اشکانی را تا حد زیادی گسترش داد. پهناوری دولت اشکانی در دورهٔ اقتدارش از رود فرات تا هندوکش و از کوه‌های قفقاز تا خلیج فارس را شامل می‌شد. به دلیل قرارگرفتن جادهٔ ابریشم در گسترهٔ حکومت اشکانی و قرارگرفتن در مسیر بازرگانی بین امپراتوری روم و حوزهٔ مدیترانه و امپراتوری هان در چین، این امپراتوری به مرکزی برای تجارت تبدیل شد. تبارشناسی و نام‌شناسی نخستین اشکانیان از سده هجدهم مسئله تبارشناسی نخستین اشکانیان که به ترتیب جانشینی آنها، پیوندهای خویشاوندی و واقعیت‌های تاریخی ایشان که بدنهٔ اصلی مجموع مسائل را تشکیل می‌داد مطرح شد. شروع تقریباً هر دولت و دودمان، با توجه به فقدان منابع معاصر آن، پوشیده از افسانه‌ها و روایت‌های دودمانی بود. از قرن هجدهم، تاریخ‌نویسی که سخت تحت تأثیر جایگاه والامنشانه و برتر آریانوس نسبت به منابع دیگر بود، توالی جانشینی اولین شاهان سلسلهٔ اشکانی را به ترتیب زیر قرار داد: اشک اولین شاه و بنیانگذار بود ۲ سال حکومت کرد و نقش چندانی در دولت پارت نداشت، شخصیت اصلی و بنیانگذار واقعی را تیرداد می‌دانستند و مدت ۳۷ سال پادشاهی کرد. جانشین وی اردوان یکم بود. بدین ترتیب توالی تاریخی نخستین شاهان پارت به صورت زیر ذکر شده‌است. نخست اشک، سپس برادرش تیرداد و آنگاه پسرش اردوان، مزیاپیت و فرهاد یکم بوده‌است. ساختمان تاریخی که واقعیت تیرداد را می‌پذیرفت و اشک را نمی‌پذیرفت در نوشته‌های آریانوس و سینسلوس وجود داشت. اما از وقتی که دورهٔ اشک از لوحه‌های بابلی و سپس کشف گنجینهٔ عظیم سکه‌های اشک یکم مشخص شد دوباره واقعیت تاریخی اشک مطرح شد. چه در مایهٔ بهترین منابع مکتوب و چه در منابع کتیبه‌ای و سکه‌شناسی، اشک بنیانگذار دولت و سلسله اشکانی بوده‌است. گزارش یونیسف هنگام بحث دربارهٔ جایگاه نمایندگان دیگر سلسله، پیوسته از نقش او یاد می‌کند. خرده‌سفال‌های پیداشده در شهر نشان وی تبارشناسی اشکانیان است و از آن معلوم می‌شود که در سنت دودمانی اشکانیان هیچ اشاره‌ای به سلطنت تیرداد در پارت وجود ندارد. پس از نابودی نسل برادر بزرگتر یعنی اشک یکم و پسرش، نسل برادر کوچکتر در شخص فریاپیست ظاهر می‌شود که برادرزاده اشک یکم است و منابع او را ذکر نکرده‌اند. شاید پدرش که برادر ارشک بوده تیرداد نام داشته‌است. پس دیگر نباید کسی دربارهٔ جایگاه اشک یکم شک کند. گاهشماری پارت از آغاز قرن یکم ق. م مطمئن‌تر می‌شود. اسناد نساء که اهمیتی بنیادین دارند روایت‌های یوستینوس و استرابون را کاملاً تأیید می‌کنند. هیچ‌یک از آنان به تیرداد اشاره‌ای ندارد بلکه از برادرزاده‌ای ناشناس یاد می‌کنند. سندی که به بحث واقعی بودن و نقش اشک یکم و پسر و جانشین اشک دوم در تاریخ پارت خاتمه می‌دهد، دفینه عظیم سکه‌هایی است که در مورد این دو شاه اولیه اشکانی کشف شده‌است. بدین ترتیب کشفیات انجام شده در سرزمین ایران دلیلی قطعی بر تأیید فرضیه مبتنی بر منابع کلاسیک هستند. جغرافیا گسترهٔ دقیق منطقه‌ای که پارتیان نام‌شان را از آن برگرفته‌اند یعنی همان ساتراپی هخامنشی به‌ویژه در دوره‌های مختلف، هخامنشیان و اسکندر مقدونی و سلوکیان هنوز هم روشن نیست. همچنین همچون پرتوه و پارتیه نه و هیرکانیا، سنا، استائنه، همواره دید کلی را چندان آسان نمی‌کند در سنگ‌نوشتهٔ بیستون قبل از دورهٔ داریوش یکم از ساتراپی پرثوه نام برده می‌شود که بخش اعظم خراسان امروزی ایران و هیرکانیا را دربر گرفته باشد. نام پرثوه واژهٔ پارسی باستان است اصولاً ساتراپی‌ها در عصر هخامنشیان نیز پایهٔ اداره ایالات را تشکیل می‌دادند. البته باید وسعت ساتراپی پرثوه چندین بار تغییر کرده باشد و بعدها از نو با پارت یکی شده‌است. یکی از نامی‌ترین شهرهای ساتراپی سابق هخامنشی پرثوه اساک است. با این همه، در خور توجه است که پارتیان واقعی، ساکنان ساتراپی سابق هخامنشیان پرثوه هستند، این بدان معنی است که در سنگ‌نگاره‌های هخامنشی در تخت جمشید فقط این پارتیان نمایانده شده‌اند. پارتی‌های مهاجم، بنیانگذاران شاهنشاهی بعدی پارت، نام پارت را بر اساس سکونتشان در این منطقه دریافت کرده و بعداً نیز خود را چنان نامیده‌اند؛ بنابراین نام پرتوه در آغاز نامی جغرافیای بوده و بعداً، هنگامی که بر مهاجم دامنه حکومتشان را بر مناطق دیگر ایران نیز گسترش داده‌اند، به صورت پارت به نام قوم بدل شده‌است. در منابع باستان نام‌گذاری‌های تازه برای برخی مناطق در دوران پارتیان دیده می‌شود که مرزبندی دقیق جایگاه آن‌ها مشخص نیست و به نظر می‌رسد که گویی ساتراپی سابق هخامنشی پرثوه به استان‌های کوچک متعددی از جمله پارتیه نه، استائنه، آپه ورک تیکفه، هیرکانیا، کوفینفر، و خوارنه تقسیم شده‌است و اینکه مهمترین شهر در دوره اولیه پارتیان، دارا قرار داشت ولی جایگاه دقیقش هنوز مشخص نیست و اینکه اساس تقسیم‌بندی ساتراپی‌ها را نبشته‌های هخامنشی بیستون، تخت جمشید، نقش رستم و به اصطلاح «فهرست ساتراپی‌های» هرودت تشکیل می‌دهد. دین و تدفین امپراتوری اشکانی از فرهنگ‌ها، مذاهب و باورهای گوناگونی، بخصوص بطور عمده از آیین‌های ایرانی و یونانی تشکیل می‌شد. گذشته از اقلیت یهودیان و تازه مسیحیان، بیشتر پارت‌ها چند خدا باور بودند. در اغلب موارد خدایان ایرانی و یونانی شبیه به هم یا مخلوطی از هم بودند. بطور مثال اهورا مزدا با زئوس، اهریمن با هادس، آفرودیت و هرا با آناهیتا، آپولو با میترا و شمش با هرمس شبیه به یکدیگرند. گذشته از خدایان و الهه‌های اصلی، هر شهر و گروه برای خود خدایی انتخاب می‌کرد. از سوی دیگر مانند حاکمان سلوکی، پادشاهان اشکانی نیز در آثار هنری خود را خدا نشان می‌دادند. احتمالاً این رسم شایع‌ترین رسم مشترک پادشاهان بوده‌است. کرامات اخلاقی به گروهی از خدایان که در ایران به نام اهورا شناخته شدند اختصاص یافت در چنین محیطی زرتشت به جهان گام نهاد. آیین زرتشت هنوز هم دین است زنده و اقلیتی کوچک در ایران و پارسیان و هند بدان ایمان دارند. شواهدی از وجود اندیشه‌های کلی «فرده سینایی» در ایران سلوکی و پارتی دیده می‌شود؛ ولی از رفتار و عمل بدان کمتر بروزاتی مشاهده شده‌است. به کار بستن ماه‌ها و نامهایی که از آن ملنین آیین زرتشت به گوش می‌رسد مانند (hwrmzdyk) (هرفردیک) و dynmzdk (دین مزدک) چه بسا که دلیل بر وجود محیطی زرتشتی باشد ولی هیچ حجتی را از کهنه و نو بر وجود حقی این دین پیدا نشده‌است. مغان گویا در سراسر ایران انواع آیین‌های پرستش را از کهنه و نو در مرزهای کلی «فردسینا» از اهورا مزدا گرفته تا آیین کهن خدایان آرایی و آیین زرتشتی که در حال رشد و تکوین بود برپا داشتند. آیین زرتشتی به احتمال فراوان در سراسر دوران سلوکی و پارتی با بخشیدن بعضی صفات به دین ایرانی کهن و گرفتن بعضی خصوصیات دیگر آن به سوی آیین دوران ساسانی پیش می‌رفت. بسیاری از سکه‌های پارتی و ساسانی را بر فراز کوه میدان نفتون در معادن نفت ایران مربوط به آیین زرتشیت پیدا شده‌است. اینکه در دوران اشکانی هیچ‌گاه از آزار دین سخنی به میان نیامده است. بردباری اشکانیان در امور دینی اجازه شکوفایی به‌بسیاری مذاهب را در قلمرو ایشان می‌داد. و اینکه دین و آیین بابلی علاوه بر سرزمین بابل در سراسرپارت غربی و سوریه رومیان رواج داشت و اینکه ایشتار الهه بابلی تا زمان اشکانیان همچنان همچنان مورد پرستش بسیاری از مردم بود. نانایانته که از اصل سومری است بسیار مورد سپاس مردم بود و پرستشگاهی و املاکی در سنا داشت؛ و اینکه در سراسر مغرب پارت مجموعه‌های گوناگون از آیین‌ها و خدایان سامی رواج داشت. در مغرب پارت پرستش جاهای مرتفع، آبها و رودها و دریاچه‌ها و دریاها و درخت‌ها و سنگ‌ها و خصوصاً آن‌ها که یونانیان baetyle نامید رواج داشت و اینکه دین‌هایی که در پارت وجود داشت هنوز هم وجود دارد و از روزگاری که بنوکد نصر یهود را به بابل فرستاد و در آن جا رشد کردند و بر رونق خودشان افزودند. آن‌ها اشکانیان را سه به راه به آیین خود درآوردند. و اینکه یکی از شاهان دست نشانده پارت غرت دوم آدیانن به آیین یهود درآمد. رسوم به خاک سپردن می‌تواند دلیل دیگری بر دین پارتیان باشد و اینکه پیکر مردگان را در هوای آزاد می‌گذاشتند؛ و اینکه استخوان‌ها را در استودان یا استخوان دان جمع‌آوری کنند که در سنا استخوان‌دانهای سفالین که بیشتر لعابدار نیستند و با دست قالب‌گیری شده‌اند پیدا شده‌است و در سراسر شهرستان‌های مغرب پارت بالا شد به گونه‌های مختلف رفتار می‌کردند و رسوم گوناگونی داشتند اینکه ساده‌ترین آن‌ها این بود که از به خاک سپردن لاشه در درون دیوار یا کف خشتی خانه. زن و مرد پارتی پارت‌ها که سلاطین اشکانی بودند به موجب مسطورات اکثر مورخین و محققین از نویسنده‌های فرنگ، طایفه‌ای مغرور و متون الفراج و پرحیله و بی رحم به‌شمار آمده نسبت به مردان ضحاک و سخت دل و نسبت به زنان ملاطفت و مهربانی و فروتنی می‌کردند. آسایش را مکروه می‌دانند و دایماً به زحمت و حرکت و تغییر مکان و سواری می‌گذرانده‌اند. زوجات متعدد می‌گرفتند اهانت به زنان خود زیاده از حد غیور بوده‌اند. کلیه زن‌های طایفه زیاد بود بنابراین به یک زن و دو زن قناعت نمی‌کردند و زوجات متعددی می‌گرفتند اما آنان را مستور می‌داشتند حتی در اعیاد و مجالس جشن، ایشان را راه نمی‌دادند. نجبا در تعدد زوجات و نگاه داشتن صیغه و متعه افراط می‌کردند. وظیفه نسوان بود که مقیم خانه‌ها یا چادرها یا آلاچیق‌ها باشد و با کمال عفت و عصمت راه روند هرگز با اجنبی تکلم نمی‌کردند و هنگام بیرون رفتن روبند به صورت می‌بستند و فرق میان زن بیوه و شوهردار نبود. غذاها هرگز با مردها خورده نمی‌شد و همین که زن از مرد ناراحت می‌شد، اگرچه شکایت رو جزئی بود طلاق می‌گرفت ژوستن مورخ می‌گید اشکانیان زیاده از حد، متکبر و بی‌حیا و فتنه‌جو و بی‌شرم و مکار بود و خود می‌گفته‌اند: مرد باید تندخود و صبور و جزی باشد و زن خوشرو و متواضع و مهربان و از صفات این طایفه خودداری و کم حرفی می‌باشد. هنر با وجود دستبردهایی که به دست ساسانیان و دودمان دیگر انجام گرفته بود آنقدر آثار هنری از پارتیان بجا مانده‌است که بتوان بررسی اجمالی از تحول و پیشرفت‌های آن به عمل آورد. پارتیان با پذیرفتن هنر یونانی هلینتس با تجسم حالات با نرمش دقیق پیکر و نمودار ساختن زیبایی طبیعت و توجه به مناظر و مزایا هنرهای شرقی را سخت تکانی داده بیشتر تصاویر نیمرخ ثابت و خشک و بی‌حرکت و کندکاری‌ها و نقش‌های برجسته و بی‌توجهی به اصول علمی مناظر و مزایا و دلبستگی به پرداختن به جزئیات تزیینی و آراستن جامه‌ها با نقش‌های غیرواقع‌بینانه از مشخصات و صفات بارزی بود که ملی قرون و اعصار در شیوه‌های هنری شرق نزدیک نفوذ کرده و جایگزین شده بود. هنرمندان پارت یا بیشتر تحت تأثیر سنت‌های هنری منطقه‌ای ممکن قرار گرفتند یا شیفته سبک‌های هلنتیس نو بودند. به عنوان نمونه می‌توان گفت که سکه‌های مهرداد اول دست کم چهار سبک مختلف را نشان می‌دهد که سکه‌های او که ظاهراً در شمال شرق ایران ضرب شده بود سر او را از نیمرخ نشان می‌دهد بدون ریش با کلاه نوک تیز سکایی یا باشلیق. در واقع هنر پارتی نخست در شهرهای مرزهای جنوبی شاهنشاهی آغاز شد و سپس به سوی مشرق گسترده شد تا آنکه منطقه‌ای را برمی‌گرفت که از پالمیر در مغرب گرفته تا حداقل ایران مرکزی در غرب وسعت داشت و اینکه در مشرق ایران در گندهاره و در شمال غربی هند گروهی از سبک‌های مرتبط به هم بودند پیدا شده‌است. هند پارتی مرحله دیگری بود از رشد سبکهای آسیای غربی و نخستین جلوه‌گاه قدرت و نفوذ هنر پارتی است. و اینکه ریشه‌های آن را باید در هنر کهن شرقی پیدا کرده پارتیان آنچه را که می‌خواستند از هنر یونانی گرفتند و بقیه را از بین بردند و اینکه بسیاری از پیکرها و نشانها و علامات را از هنر یونانی گرفتند ولی از دانش یونانی چندان بهره‌ای نگرفتند و از تلاش یونانیان در تقسیم فضا و علم مناظر و مزایا هیچ نیاموختند و اینکه در هنر پارتی اثر از هنر بیابانگردان نیست. هنر پارتی در شهر بیشتر رشد کرد و اینکه هنر پارتی برای آیندگان تقدیم بخور و مراسم تعیین جانشین و پیکار سواره و وضع نشستن چهار زانو از روبرو را به یادگار گذاشتن؛ و اینکه هنرمندان به هنگام استفاده از کار هنری اندیشه‌ای آشکار شرقی داشتند و اینکه مردم قلمرو پارتی مرکز با هنر یونانی و وروحی مخالفتی نداشته‌اند. و آنچه که توسط هنر ملیتی یونانی الهام شده بود در همان آغاز به هنر پارتی راه یافته بود. بعضی‌ها خاستگاه هنر پارتی را در خاور امپراتوری پارتی یعنی نسا نمی‌داند و بعضی‌ها هنر آنجا را «بیشتر متأثر از هنر یونانی می‌داند و بعضی‌ها هم می‌گویند که هنر پارتی خاستگاهش در تیسفون یعنی بین‌النهرین می‌باشد ولی هنوز مشخص نشده‌است که جایگاه اصلی آن‌ها در کجا بوده‌است. در جاهایی که هنر پارتی پیدا شده‌است می‌توان به کنگاور که در جاده همدان و کرمانشاه است نام برد و علاوه بر آن می‌توان از ویرانه‌های بزرگ شهر قوس در نزدیکی دامغان نام برد؛ و اینکه می‌توان از سنگ نگاره‌های بسیار دالیایی، یعنی خوزستان اشاره کرد که با کاربرد تمام رخ نمایی خود را سرآمد می‌کنند و اینکه این سنگ‌نگاره‌ها هنر کم و بیش خالص ایرانی را تجسم می‌بخشد. تأثیرات هلنیتس یا سامی همچون دورا، اوراپوس، پالمیرا یا هترا در آن‌ها به هیچ روشی وجود ندارد. در نقش برجسته‌ها و نقاشی‌ها که هنر پارتی را نشان می‌دهد می‌توان از روح باوری هیربد باوری‌ها خط نگاشت گرایی واقع‌گرایی و ویژگی تمام رخ نمایی یعنی بازنمود تمام رخ را نام برد. ارتش اشکانی ارتش اشکانی تحت رهبری خانواده سورنا قرار داشت که فرماندهی ارتش اشکانی در میان آن‌ها موروثی بود. پارتیان حار در کاره (حران) ده هزار سوار (ده اژدها) بودند که هزار شتر، مهمات آن‌ها یعنی تیرها را حمل می‌کردند در برابر سواره نظام سنگین اسلحه، طلایه دارانی در حرکت بودن سلاح سنگین زره‌پوشان در زیر پوششی از پوست بود. نیروی عمدهٔ اشکانی سواره نظام آن بود که به بخش سبک اسلحه و سنگین اسلحه می‌شد. سبک اسلحه جوشن با خود و هر کدامشان دارای یک کمان و ترکش پر از تیر بود. جنگجویان جوشن پوش اشکانی تأثیر زیادی بر جای نهاده و نتایجی به دست آمده نشان می‌دهد که تعدادشان زیاد بوده و نشان از ثروت فراوان و گواه مهارت و دانش قابل توجه وجود صنعتی بر اساس مواد خام بوده‌است. ارتش مرکب از صدها، بلکه هزاران جوشن پوش مانند ارتش اشکانیان در کاره نشانگر سنت زندگی ثابت، ثروت و تکامل صنعتی است. جنگجوی جوشن پوش نیاز به اسب ویژه و نیرومند داشته. سلاح تازه پارتیان، یعنی کمان مرکب، در دشت‌های اوراسیایی متداول بود که مکمل وسایل جنگی بود. بخش اصلی سپاه پارت متشکل از سواره نظام بود. البته باید میان یکان سبک اسلحه و سنگین اسلحه تفاوت قایل شد. یکان اولی به کمان و آن هم کمان مقوس مسلح بود. سواره سنگین اسلحه و تمام زره‌پوش کاتافراکت‌ها وجود داشت کاتافراکتها مسلح به نیزه یا حتی کمان بودند و اسبانشان بسیار بزرگ بود. هر دو نیروی سبک اسلحه و سنگین اسلحه همدیگر را تکمیل می‌کردند. نیروی سبک اسلحه وظیفه داشت تا دشمن را با باران تیر دایمی فرسوده کند و بعد کاتافراکتها در پی آن اقدام به تهاجم شاخ به شاخ می‌کردند. البته پیادگان که به لکان و نیزه مسلح بودند اهمیت درجه دومی داشتند. سرانجام نباید اهمیتی که مزدوران در لشکرکشی‌های پارتیان داشته‌اند، فراموش شود، هر چند که اهمیتشان را نیز نباید بیش از حد برآورد کرد. اقتصاد قبل از هر چیز، باید در این مبحث دادوستد نمایده شود، زیرا در مورد کشاورزی که به‌طور مسلم باید اهمیت بسزایی نیز داشته باشد، آگاهی چندانی نداریم. هم چنین دربارهٔ صنایع دستی نیز آثار برجسته‌ای نداریم. در صورت گفتگو از دادوستد، بلافاصله (جاده ابریشم) معروف تداعی می‌شود. شروع تجارت در حجم کلانی میان چین و عزب باید در عمد مهرداد دوم (۸۷/۸۸ – ۱۲۳/۱۲۴ ق. م) وقتی صورت گرفته باشد یک هیئت چینی به دیدار پارتیان آمد. البته از قبل نیز تجارت مسلمی صورت گرفته بود. اما حفاظت جاده‌های تجاری از افغانستان تا فرات، به دست پارتیان به‌طور حتم تازه داد و ستد را در حجم وسیعی ممکن ساخته‌است. نخستین کاروان در سال ۱۱۴ ق. م از چین روانه غرب باشد. از طریق نوشته مشهور چاپارخانه‌های پارتی ایزیدور خاراکسی، تعدادی از کاروانسراهای مسیر راه را از مدیترانه به خاور می‌شناسیم. انطاکیه در ساحل اورونتس به عبارت دیگر زوگهای همجوار در ساحل فرات، به ویژه چاپارخانه‌های مبدأ بودند. از این محل، جاده‌های متعددی از طریق نیکه فوریوم، دورا – اوروپوس. این دادوستد عمدتاً به صورت تجارت واسطه‌ای برگزار می‌شد که پارتیان، در درجهٔ اول، واسطه بودند و شخصاً به ندرت به صورت سوداگر عمل می‌کردند، اما آنان از این تجارت درآمد سرشاری از طریق گمرک خانه‌های فراوان و همچنین از طریق مالیات‌های مختلف بر کالاهای مورد مطالعه به دست می‌آورند. در خصوص آنچه به کالاهای مورد معامله مربوط می‌ود (باید گفت که) بردگان (درنگ ارغوان، عطر روغن زیتون، چهارپایان، پوست، نمک، تندیسهای برنزی، طلا، نقره، پارچه و طبیعتاً ابریشم نیز نقل و انتقال داده می‌شد. پارتیان (آهن سِری)، زردآلو و هلو را از چین وارد می‌کردند و در ازایش (میوه پارتی) یعنی انار به چین رفت. هیئت چینی پیشتر یاد شده تا کاه و یونجه را از ماد به چین آورده و پارتیان نیز (اسب نسایی) از فراعنه به چین می‌بردند که این اسب‌ها نامشان (اسب آسمانی) بود، (تلحود بابلی) در مورد مالیاتهای برداشتی از منطقه بین‌النهرین در دورهٔ پارتیان؛ بنابراین، مالیات سرانه‌ای (کرگا) وجود داشت که با پول تأدیه می‌شد. افزون بر همهٔ اینها مالیات ارضی (تسقا) بود که عمدتاً و احتمالاً بر اساس وسعت زمین محاسبه و هم چنین با پول تأدیه می‌شده و این که بالاخره مالیاتی بر محصول وجود داشت. سفال نبشه‌های نساء نیز در مورد وصول مالیات جنسی از تاکستانها هستند که به صورت شراب بود. معماری اشکانیان طبعاً میل و اصراری به ساختن ابنیه عالیه و قصور رفیعه و معابد انیقه و بروج مشیده و بناهایی تکلف نداشتند برخلاف مردم آشور و اهالی بابل که عمارت بسیار ممتاز می‌ساختند و با عظمت ممانعت خود را با این قسم آثار مزین و باشکوه می‌کردند و از این راه قدرت و ثروت به دست می‌آوردند. اشکانیان هرگز قصد احداث بنایی که نمایندگی درستی داشته باشد نکرده و معتقد به این آرایش و زینت که لازم و ملزوم مدنیت و حشمت سلطنت است نشده بودند و اگر عمارتی، منزلی، معبدی، مقبره‌ای هم ساخته بودند ساده و بی‌تأنق و نقش و نگار و عاملی از مزایای آثار سایر ادوار و اعصار بوده‌است. پس می‌توان گفت بعد از حمله اسکندر تا زمان استیلای عرب بر عجم که تقریباً هزار سال می‌شود اگر بنایی ساخته شده ساسانی هابانی آن بوده‌اند نه اشکانیان بنایی که می‌توانیم به عصر اشکانیان نسبت دهیم یکی عمارت شهر حضر است، و معبدی معروف به معبد آفتاب نیز در شهر الحضر بوده از سال ۳۶۳ میلادی شهر حضر رو به خرابی گذاشت و مدتی بعد ویران شد یکی از مسافران می‌گوید معبد ۳ طبقه بوده و علامات و نشانه‌هایی برای طبقه دوم، سوم پیدا نموده قسمت فوقانی این عمارت به چند جهت به ابنیه سلاطین ساسانی شباهت داشته از همان قسم ابنیه باشکوهی که بقایای آن هنوز در تیسفون وجود دارد و نمایندگی خود را می‌نماید و معروف به تخت خسرو می‌باشد. از خرابه‌ها و آثار ابنیه‌ای که از سال ۱۶۵۰ میلادی تا ۸۵۲ که تقریباً ۴۰ سال پیش باشد در بابل کشف شده معین کرده‌اند که معماری اشکانیان را اهمیت و تکلفی نبوده و چندان صنعتی در آن بکار نرفته. مسیو (لفتوس) در محل ارگ قدیم که حالا به دوارکام معروف است خرابه‌هایی با چند تسکه از اشکانیان و بعضی اشیاء فلزی و گلی از آن‌ها پیدا کرده اما اشیاء، مجسمه‌های کوچک بوده از گل و ظروف و چراغ گلی و بعضی ظرف‌های شیشه‌ای و زینت‌های مختلف از انگشتری و گوشواره‌ها و غیره و سرستون‌ها که چون قدری سنگین بوه یکی از مجسمه‌ها که قسمت بالای پیکر و بدن انسان را می‌نماید ازتریق و خوبی معماری اشکانیان حکایت می‌کند و شبیه است به معماری اواخر اوقات بیزانتین. چیزهای عمده‌ای که از صنعت معماری و حجاری اشکانیان مانده و دیده شده‌است این است که که ملت پارت از حیثیت هنر و صنعت خیلی پست‌تر از ایرانی‌های عهد سلاطین کیان بوده‌اند علاوه بر اشکانیان دارای نمونه‌ها و سرمشق‌های حجاری یونانی‌ها بوده‌اند و زینت‌های سکه‌های آن‌ها شاهد مدعاست. اشکانیان چون می‌دانستند که فاقد استعداد صنایع‌اند و به خوبی از عهده نقاشی و حجاری و معماری بد می‌آید در این راه‌ها اوقاتی صرف نکرده و بیشتر به جنگ و شکار و ترک تازی و صیداندازی می‌پرداختند. طبقات در باب طبقات قوم پارت اطلاعی نیست، جز اینکه اعیان و اشراف پارتی خیلی متنفذ بوده‌اند مجلس اعیان از آن‌ها تشکیل شده بود. آن‌ها در مجلس مهستان هم نفوذ زیادی داشتند و حکومت شاه اشکانی را محدود می‌ساختند. مقام عیان و حقوق آن‌ها موروثی به نظر می‌آید. اعیان پارتی باعمال شاه نظارت داشتند و در امور دولتی دارای رأی بودند. به نظر می‌رسید که اعیان به درجاتی تقسیم می‌شدند، ولی خبر صحیحی در این باب نداریم. از نوشته‌های پلو تارک راجع به جنگ کراسوس معلوم است که سورنا بالاتری مقام را دارا بود. نجبای پارتی جنگ را دوست می‌داشتند و هنگام صلح غالباً به شکار می‌رفتند. وزیران و دیوانیان در اداره کشور دستیار شاه بودند ولی دستگاه اداری نتوانست هرگز به یک شیوه یکسان در سراسر ملک عمل کند. بازدیدکنندگان چینی با شگفتی گفته‌اند که استاد را بر پوست آهو افقی می‌نوشتند در میان دیوانیان بلند پایگاه یکی مرزبان بود که در اسناد نساء او را برتر از مقام ساتراپ می‌آورد بلندترین عنوان از آن جانداران و دوستان و حاملان عصای سلطنت بود که از زمان هخامنشیان و سلوکیان هم بلند مرتبه بودند؛ و بر پوست آهو در دورا به تاریخ ۱۲۱ م. از دیوانیان دیگری نیز نام برده شد. خط خط پارتی خط آرامی است که آن را می‌توان از دو چند استنباط کرد. ۱- سکه‌هایی است که روی آن‌ها کلمات پهلوی با خط آرامی نوشته شده‌است ۲- سه نسخه نوشته‌است که در اورامان کردستان در ۱۹۰۹ پیدا شده و دو نسخه از آن به خط یونانی و سومی به زبان پهلوی و خط آرامی است؛ و هر سه روی پوست آهو نوشته شده و متعلق به دوره اشکانیان است ولی نمی‌شود گفت که در آن دوره خط میخی وجود نداشته زیرا که در بابل لوحه‌های پیدا شده که متعلق به دوره اشکانی است و به خط میخی نوشته‌است و اینکه بعضی شاهان اشکانی و نجبای پارتی با زبان‌های خارجه آشنا بودند مثل اُرد که می‌گویند با زبان یونانی آشنا بوده‌است؛ و در واقع در روی سکه‌های پارتی نی زمعرفی شاه به خط یونانی بوده‌است. خواجه‌سرایان درکارهای دیوانی دستی مقام داشتند اینان یه مناصبی در امور نظامی و غیرنظامی می‌رسیدند. سپاهیان سپاه پارتی با سواران تیرانداز بسیار به سرکردگی اشراف قبیله‌ای، زره جوش هم در کنار هم پیکار می‌کردند در نظام حکومتی پارتی حذف‌های بسیار بود. اگر فرمانروایان دوران اخیر پارتی رایزنان دیوانی از امپراتوری روم برخاسته بودند، رومیان بعضی از این گونه ضعفها را برمی‌شمردند.", "version_id": "9801110916452253794"},
{"wikidata_id": "Q16052931", "text": "غزالی مشهدی احمد غزالی مشهدی (درگذشته به سال ۹۹۵ق) از شاعران عهد صفوی است که به هند رفت و مقامی بلند یافت. زندگی احمد غزالی طوسی مشهدی از شاعران ایرانی مشهور قرن دهم هجری و معاصر و هم دوره عرفی شیرازی، محتشم کاشانی و وحشی بافقی است. او در سال ۹۹۵ ق از دنیا رفت. وی در جوانی به دربار حکومت صفوی راه یافت. سپس به هندوستان گریخت و مورد توجه جلال الدین اکبر قرار گرفت. آثار دیوان شعر و غزلیات وی بارها در هند و ایران چاپ شده‌است. از مهمترین تالیفات دیگر این شاعر بزرگ باید به مثنوی نقش بدیع و مرآت الکاینات اشاره کرد.", "version_id": "12793568273514692622"},
{"wikidata_id": "Q3141004", "text": "حسین عمومی زندگی‌نامه حسین عمومی در سال ۱۳۲۳ در اصفهان متولد شد. ابتدا از پدرش درس‌هایی از ردیف موسیقی سنتی را آموخت و سپس مسحور نوازندگی استاد حسن کسائی شد و در سن چهارده سالگی شروع به نواختن نی کرد. سپس در سال ۱۳۴۷ به محضر این استاد بزرگ شتافت. همزمان نیز نزد استاد محمود کریمی به آموختن ردیف آوازی مشغول شد. با کسب مهارت بالا در نواختن ساز نی و همچنین آواز به اجرا و ضبط برنامه‌هایی برای رادیو و تلویزیون ایران پرداخت. وی در مرکز حفظ و اشاعه موسیقی، هنرستان موسیقی و دانشکده هنرهای زیبا به آموزش مشغول شد. در سال ۱۳۶۳ وطن را ترک کرد و فعالیت‌های هنری‌اش را در سراسر اروپا و ایالات متحده آمریکا پی گرفت. در فرانسه و به دعوت مرکز مطالعات موسیقی شرقی انستیتوی موسیقی‌شناسی پاریس، سوربن به تدریس موسیقی ایرانی در آن مرکز مشغول شد. وی همچنین در دانشگاه یو سی ال ای و نیز دانشگاه واشینگتن در سیاتل به تدریس موسیقی ایرانی پرداخت. حسین عمومی دانش‌آموخته معماری از دانشگاه شهیدبهشتی بود و دارای دکترای معماری از دانشگاه فلورانس. وی به عنوان پروفسور (مسیح پروفسور) در دانشکدهٔ موسیقی دانشگاه کالیفرنیا، ارواین به تدریس موسیقی ایرانی می‌پردازد. حسین عمومی و مکتب اصفهان حسین عمومی خود را مدیون مکتب اصفهان می‌داند و اصولاً شیوه نی‌نوازی به طوری که نی بین دندان‌ها قرار می‌گیرد و صدا در درون دهان تولید می‌شود را متعلق به مکتب اصفهان می‌داند. چراکه تمامی نوازندگان برجسته این ساز از ابتدایی‌ترین آن‌ها یعنی نایب اسدالله نی‌زن اصفهانی و سپس استاد حسن کسانی و شاگردانش نظیر حسین عمومی، همگی اصفهانی بوده‌اند. ابتکارات و نوآوری‌ها حسین عمومی با ایجاد حلقه‌ای برنجی روی نی و چرخاندن آن هنگام نوازندگی قابلیت ایجاد چند ربع پرده را در نی به وجود آورده‌است و بدین ترتیب قابلیت این ساز را وسعت بخشیده‌است. وی همچنین با ایجاد طوقه‌ای در دور پوست تمبک و قرار دادن دسته‌ای در پشت آن امکان کوک کردن این ساز ضربی و همچنین تغییر کوک در هنگام نواختن را برای نوازنده ایجاد کرده‌است. وی همچنین مشغول تجربیاتی در زمینه کوک کردن ساز دف است. نوازندگانی نظیر مجید خلج، پژمان حدادی، ضیا طبسیان و غیره از تمبک کوکی در نواخته‌هایشان استفاده کرده‌اند که این کار باعث گفتگویی راحت‌تر میان ساز همراه تمبک و خود تمبک می‌شود", "version_id": "9329865812009933697"},
{"wikidata_id": "Q19571093", "text": "بابی فیشر شطرنج یاد می‌دهد مرور کلی این کتاب برای مبتدیان طراحی شده و از یک رویکرد یادگیری برنامه‌ریزی شده استفاده می‌کند. کتاب به بازیکنان اجازه می‌دهد در صورت پاسخ اشتباه دوباره برگردند و از نو تلاش کنند. از دیگر ویژگی‌های این کتاب این است که به دانستن نمادهای شطرنج نیازی ندارد، بلکه با استفاده از فلش و توصیف کلامی به بازیکن آموزش می‌دهد. قالب کلی بابی فیشر شطرنج یاد می‌دهدت کتابی آموزشی به صورت معما است. کتاب شامل مقدمه ای کوتاه دربارهٔ نحوه بازی شطرنج و چگونگی بازی آن می‌باشد. پس از آن شامل شش فصل می‌شود: ۱) عناصر کیش مات، ۲) مات‌های آخر بازی، ۳) دفاع‌های عرض آخر و واریانت‌ها، ۴) جا به جایی مدافعان، ۵) حمله به پوشش پیاده ای دشمن، ۶)بررسی مهایی. تاریخچه انتشار این کتاب ابتدا در سال ۱۹۶۶ توسط بیسیک سیستم انس منتشر شد. یک شرکت وابسته به زیراکس. نسخه کاغذی توسط بنتام بوکز در سال ۱۹۶۷ منتشر شد و در اوایل ۱۹۷۲ با شمارگان ده هزار نسخه به فروش رسید. با توجه به علاقه مردم نسبت به بازی قهرمانی شطرنج جهان ۱۹۷۲ بین بوریس اسپاسکی و بابی فیشر فروش این کتاب به‌طور چشمگیری افزایش یافت و در همان سال هشت بار تجدید چاپ شد. پذیرش به‌طور عمده به دلیل دسترسی این کتاب برای مبتدیان، حدود یک میلیون نسخه از آن فروخته شده‌است. فروش دقیق کتاب دشوار است اما با توجه به پرداخت‌هایی که به استوارت مارگلیس به عنوان حق امتیاز همکار پرداخت شده، این کتاب پرفروش‌ترین کتاب شطرنج تمام دوران‌ها شناخته می‌شود. در اکتبر ۱۹۷۲، پس از پیروزی فیشر در مسابقات قهرمانی جهان، نسخه انتشارات بنتام این کتاب در شماره دوم فهرست کتاب‌های پرفروش نیویورک تایمز قرار گرفت و چهار هفته در این وضعیت قرار گرفت. ترجمه در ایران این کتاب با ترجمه شاهین بلوری و ویراستاری هما نجفی برای بار اول در سال ۱۳۹۳ به چاپ رسید. ترجمه کتاب علاوه بر شش فصل نسخه اصلی، دارای دو فصل پیوست است. فصل اول درباره اشخاصی است که نامشان در کتاب نامبرده شده و فصل دوم به معرفی شطرنج۹۶۰ یا شطرنج فیشر می پردازد.", "version_id": "10343229642912297173"},
{"wikidata_id": "Q520584", "text": "مایکل پی. مورفی زندگی مورفی در ۷ می ۱۹۷۶ در اسمیث‌تاون، ایالت نیویورک از پدری و مادری آمریکایی-ایرلندی که دستیار بازپرس بخش قضایی بودند، به دنیا آمد. او در دهکده پچوگ ایالت نیویورک بزرگ شد. مورفی دوره راهنمایی تحصیلی خود را در مدرسه ساکستن، جایی که در تیم جوانان فوتبال پاپ وارنر با مربی‌گری پدرش بازی می‌کرد، گذراند. در دبیرستان او بازی‌های ورزشی را ادامه داد و در تابستان به عنوان نجات غریق در ساحل شهر بروکهاون در لیک رونکونکوما به کار مشغول بود. او در دوران دبیرستان، هر تابستان دوباره به شغل‌اش باز می‌گشت. مورفی نزد دوستانش به \"مورف\"، و در سال‌های دبیرستان به \"محافظ\" معروف بود. در کلاس هشتم، مایکل از کودک عقب‌مانده ذهنی که گروهی از پسرها دور او حلقه زده بودند و مورد آزار و اذیت قرار می‌دادند، محافظت کرده بود. او همچنین از یک مرد بی‌خانمان، که در حال جمع‌آوری قوطی حلبی مورد حمله قرار گرفته بود، محافظت کرده بود. او حمله‌کنندگان را تعقیب و به پیرمرد کمک کرده بود که قوطی‌هایش را بردارد. در سال ۱۹۹۴ مورفی از دبیرستان پچوگ-مدفورد فارغ‌التحصیل شد و خانه را برای رفتن به دانشگاه ایالتی پنسیلوانیا ترک کرد. او در سال ۱۹۹۸ از دانشگاه پنسیلوانیا با مدرک دوگانه علم سیاست و روان‌شناسی فارغ‌التحصیل شد. مورفی در سال ۲۰۰۵ با دوست دخترش هیثر، به منظور ازدواج، نامزد کرد.", "version_id": "3275122356979224053"},
{"wikidata_id": "Q2276749", "text": "کانال الاولی تاریخچه کانال ملی مراکشی برنامه‌هایش را به صورت سیاه و سفید در روز استقلال در ۳ مارس ۱۹۶۲ شروع کرد. پخش رنگی آن تنها در سال ۱۹۷۲ شروع شد. در ۳ مارس ۱۹۹۳، رادیو ملی مراکش نیز وارد پخش ماهواره‌ای از طریق ماهواره «یوتل ست» شد. در نتیجه رادیو ملی به دنیای دیجیتال برای پخش و ضبط، برنامه‌های رادیویی و بین‌المللی وارد گردید. موقعیت قانونی موقعیت قانونی تلویزیون مراکشی به این گونه بود که بتدریج از صلاحیت قانونی و استقلال مالی به یک نهاد عمومی تبدیل شد و سپس در اداره مرکزی وزارت ارتباطات با تصویب لایحه بودجه ادغام گردید. سرمایه‌گذاری اولین سرمایه‌گذاری متعلق به شرکت ملی رادیو و تلویزیون که یک شرکت سهامی تحت قانون مراکش است، انجام شد و کل سرمایه آن در مالکیت دولت بود. بودجه این کانال توسط کمک مالی دولتی به همراه مالیات که به شکل سهام بود در لایحه مصرف انرژی خانوارهای مراکش در نظر گرفته شد. در سال‌های ۱۹۹۵ و ۱۹۹۶، وزیر ارتباطات، برای این کانال یک بسته مالی به مبلغ ۱۳ میلیون درهم به تصویب رساند. بودجه این سازمان در سال ۱۹۹۶ به‌طور قابل توجهی افزایش یافت و به ۵۹۸ میلیون دلار در سال مالی ۱۹۹۶–۱۹۹۷ رسید.", "version_id": "9454680404576318619"},
{"wikidata_id": "Q787910", "text": "زبان‌های سنگال زبان رسمی سنگال، فرانسوی است که توسط حکومت، دولت، آموزش، رسانه‌ها و دنیای کسب و کار مورد استفاده قرار می‌گیرد. براساس آمارهای سال ۲۰۱۳، ۵ میلیون سنگالی فرانسوی زبان بودند (یعنی ۳۷ درصد از جمعیت کشور) و این باعث شد که زبان فرانسوی رایج‌ترین زبان بعد از زبان ولوف در سنگال به حساب بیاید. اگر چه ولوف به وضوح رایج‌ترین زبان سنگال می‌باشد، اما در سال ۲۰۱۰ تا ۲۰۱۴، تعداد اسپانیایی زبان‌ها افزایش ۱۵ درصدی داشته‌است. ولوف همچنان بیشترین میزان سخنور در این کشور را به خود اختصاص داده‌است که ۸۵ درصد می‌شود. این زبان هم توسط ولوف‌ها و هم توسط دیگر مردمان غیر ولوف که در شهرهای بزرگ سنگال سکونت دارند، مورد استفاده است. اما این زبان در روستاها و مناطق دورافتاده رایج نیست. به همین دلیل این زبان در سطح ملی گسترش ندارد. با این حال، حدود ۲۱ زبان بومی دیگری در سنگال وجود دارد. اما میانه آنها سرر، پل، ولوف، و مندنگ رایج ترند و بیشتر میان مردم مورد استفاده قرار می‌گیرند. زبان عربی نیز در سنگال حضور دارد چنان‌که ۹۴ درصد از سنگالی‌ها مسلمان هستند و این زبان اغلب توسط مقامات مذهبی استفاده می‌شود. بنابراین اکثر سنگالی‌هایی که این زبان را بلدند به دلیل آموزش‌های دینی آن را آموخته‌اند.", "version_id": "5099613408515946670"},
{"wikidata_id": "Q2215841", "text": "ورزش دوچرخه‌سواری ورزش دوچرخه‌سواری یک فعالیت فیزیکی رقابتی با بهره‌گیری از دوچرخه است. دسته‌های گوناگون مسابقهٔ دوچرخه‌سواری شامل دوچرخه‌سواری جاده، تایم تریل، سیکلوکراس، دوچرخه‌سواری کوهستان، بی‌ام‌ایکس و دوچرخه‌سواری پیست هستند. ورزش‌های دوچرخه‌ای غیررقابتی نیز شامل دوچرخه‌سواری هنری، بی‌ام‌ایکس آزاد، چوگان با دوچرخه و تریل کوهستان هستند. اتحادیهٔ جهانی دوچرخه‌سواری بدنهٔ حاکمیتی دوچرخه‌سواری و رویدادهای بین‌المللی رقابتی آن است. اتحادیهٔ بین‌المللی وسایل نقلیه با نیروی انسانی بدنهٔ حاکمیتی برای وسایل نقلیهٔ رانده شده با نیروی انسان است که محدودیت‌های کمتری نسبت به اتحادیه بین‌المللی دوچرخه‌سواری در طراحی‌های خود اعمال می‌کند. مسابقهٔ دوچرخه‌سواری یکی از رشته‌های المپیکی تأییدشده است. این مسابقات در همهٔ جهان، به‌ویژه در اروپا، محبوب هستند. بیشترین رواج دوچرخه‌سواری در کشورهای بلژیک، دانمارک، فرانسه، آلمان، ایتالیا، هلند، اسپانیا و سوئیس مشاهده می‌شود. تاریخچه نخستین مسابقهٔ دوچرخه‌سواری در ۳۱ مهٔ ۱۸۶۸ به مسافت ۱۲۰۰ متر در پارک سن کلو در پاریس انجام شد. برندهٔ آن مسابقه یک انگلیسی به نام جیمز مور بود که دوچرخه‌ای چوبی با چرخ‌های آهنی داشت. این دوچرخه اکنون در موزه‌ای در الی در انگلستان نمایش داده می‌شود. اتحادیه جهانی دوچرخه‌سواری در ۱۴ آوریل ۱۹۰۰ توسط بلژیک، آمریکا، فرانسه، ایتالیا و سوئیس تأسیس شد تا جایگزین اتحادیهٔ پیشین که در سال ۱۸۹۲ تشکیل شده‌بود، شود. دوچرخه‌سواری جاده مسابقهٔ دوچرخه‌سواری جاده شامل رقابت‌های انفرادی و تیمی است و مسابقات به روش‌های گوناگونی برگزار می‌شوند. این روش‌ها از مسابقهٔ جادهٔ یک‌روزه، کریتریوم و تایم تریل تا مسابقات چند مرحله‌ای مانند تور دو فرانس و سایر تورهای بزرگ را شامل می‌شود. مسابقات معمولاً از بهار تا پاییز برگزار می‌شوند. بسیاری از رکابزنان نیمکرهٔ شمالی، زمستان را در کشورهایی مانند استرالیا می‌گذرانند تا بتوانند مسابقه دهند یا تمرین کنند. مسابقات حرفه‌ای از تورهای بزرگ سه‌هفته‌ای شامل تور دو فرانس، جیرو دیتالیا و ووئلتا اسپانیا تا رقابت‌های مرحله‌ای چندروزه مانند تور سوئیس و تور لهستان تا کلاسیک‌های یک‌روزه مانند تور فلاندر و میلان-سانرمو را دربر می‌گیرد. کریتریوم مسابقه‌ای است که در یک مسیر بسته به طول یک تا دو کیلومتر انجام می‌شود و رکابزنان باید مسافت مشخصی را در مسیر طی کنند یا برای زمان مشخصی در آن رکاب بزنند. دوچرخه‌سواری پیست دوچرخه‌سواری پیست شامل رقابت‌هایی است که در پیست‌های شیبدار برگزار می‌شوند. رویدادهای متنوعی در پیست برگزار می‌شوند و شامل مسابقات تعقیبی انفرادی و تیمی، سرعت دونفره یا چندنفره و مسابقات آغاز انبوه هستند. شرکت‌کنندگان از دوچرخهٔ پیست استفاده می‌کنند که ترمز یا خلاصی ندارد. دوچرخهٔ کوهستان رقابت‌های دوچرخه‌سواری کوهستان در مسیرهای بیرون از جاده انجام می‌شود و نیازمند سطح متوسط یا بالایی از رکابزنی فنی است. این رقابت‌ها به شکل‌های گوناگونی برگزار می‌شوند که رایج‌ترین آن‌ها کراس کانتری و دانهیل هستند. بی‌ام‌ایکس دوچرخه‌سواری بی‌ام‌اکس نیز خارج از جاده برگزار می‌شود. مسابقات بی‌ام‌ایکس سرعتی هستند و در پیست‌های تک‌منظورهٔ تک‌دور و معمولاً توسط دوچرخه‌های تک‌دنده انجام می‌شوند. رکابزنان از مسیری خاکی شامل پرش‌ها، شیب‌ها و پیچ‌ها عبور می‌کنند.", "version_id": "6913650682788812546"},
{"wikidata_id": "Q5941162", "text": "امیر خان امیراعلم زندگی امیر خان امیراعلم در سال ۱۲۵۶ خورشیدی در تهران یا به قولی دیگر در ترابزون عثمانی به دنیا آمد. او فرزند حاج علی‌اکبرخان قزوینی معتمدالوزاره بود و برادرش مظفر اعلم نیز از نظامیان و سیاست‌مداران ایران به‌شمار می‌رود. به علت این که پدرش کارپرداز ایران در بغداد و شامات بود تحصیلات مقدماتی خود را ابتدا در ایران و سپس در بیروت به اتمام رسانید. در زمان مظفرالدین شاه همراه دیگران جهت ادامه تحصیل در رشته طب به هزینه دولت عازم اروپا شد و در دانشکده پزشکی فرانسوی بیروت مشغول به تحصیل شده و در سال ۱۲۸۰ فارغ‌التحصیل گردید. در اواخر سال ۱۹۰۰ میلادی به فرانسه عزیمت نموده و در مدرسه طبی نظامی لیون مشغول به تحصیل شد و چهار سال بعد مدرک خود را از این دانشگاه گرفت. او در کنفرانس بین‌المللی بهداشت در سال ۱۹۰۲ میلادی بوشهر را به‌عنوان بندر صحی رسمی ایران شناساند و به این علت موفق به دریافت نشان درجه اول علمی از دولت فرانسه گردید. همچنین از سوی ایران به وابستگی سفارت شاهنشاهی در پاریس درآمد و نشان درجه سوم شیر و خورشید دریافت نمود. در ۱۹۰۴ توانست با درجهٔ سروانی به دانشکدهٔ نظامی والدوگراس در پاریس وارد شود و به مدت ۲ سال به تحصیل طب نظامی بپردازد. همچنین در همین سال به عنوان نمایندهٔ نظامی ایران در مراسم عروسی ولیعهد سابق آلمان شرکت کرد و نشان درجه سوم «تاج پروس» دریافت کرد. در سال ۱۹۰۶ میلادی و کمی بعد از پیروزی انقلاب مشروطیت به ایران بازگشت. او در تهران مطبی برپا کرد و به معالجهٔ رایگانِ بیماران بی‌بضاعت پرداخت. چندی بعد به در مدرسه طب دارالفنون به تدریس دروس طب مدرن از جمله تشریح پرداخت. همچنین وی به عضویت مجلس حفظ‌الصحهٔ دولتی نیز انتخاب گردید. گفته می‌شود که در همان زمان به عضویت لژ بیداری ایرانیان که یکی از لژهای فراماسونری ایران بود درآمد و تا مقام ناظم دومی پیش رفت. کمی بعد در دومین دورهٔ مجلس شورای ملی از حوزه انتخابیه تهران به نمایندگی انتخاب شد و قانون طبابت را با مساعدت پزشکان دیگر از جمله شاهزاده لسان‌الحکما به تصویب رساند. وی در سال ۱۳۲۸ قمری با درجه سرتیپی به ریاست بهداری ارتش انتخاب شد و برای ارتش، بهداری مرتب و منظم طبق اصول جدید تأسیس نمود. امیراعلم در ۱۳۳۰ قمری تنظیم تشکیلات بهداری ژاندارمری تازه تأسیس را بر عهده گرفت و در این دوره «بیمارستان نظامی احمدیه» را به نام پادشاه وقت تأسیس نمود. او سپس در سال ۱۳۳۵ قمری بیمارستانی برای زنان و کودکان دایر ساخت. متعاقب همین به پاس زحماتی که در تأسیس بهداری ارتش متحمل شده بود به دریافت رتبه و حمایل نشان سرداری مفتخر گردید و نیز از طرف احمد شاه قاجار به سمت طبیب حضور همایونی و ریاست مجلس حفظ‌الصحه دولتی منصوب گردید. در سال ۱۲۹۶ ش به مشهد رفت و بیمارستان مخروبه حضرتی را با درآمد مطب شخصی خود ترمیم و تجهیز نمود. او در ۱۳۳۸ ق به عضویت شورای ملی فرهنگ درآمد و در همان سال به وزارت فواید عامه رسید. همچنین در دوره چهارم به نمایندگی مردم مشهد و به سمت نایب رئیس دوم مجلس انتخاب شد و سپس به وزارت فرهنگ انتصاب یافت. او در سال ۱۳۰۲ شمسی پس از ۱۷ ماه تلاش جمعیت خیریه شیر و خورشید سرخ را دایر ساخت و خود نیابت ریاست آن را پذیرفت. در این دوره کمک‌های شایانی به آسیب‌دیدگان نقاط مختلف کشور شد. در دورهٔ پنجم مجلس شورای ملی بار دیگر از طرف حوزهٔ انتخابیه مشهد به نمایندگی برگزیده شد و در ضمن ریاست بهداری کل کشور را بر عهده گرفت. در سال ۱۳۰۴ شمسی به سمت طبیب مخصوص احمدشاه و پس از روی کار آمدن رضاشاه به عنوان طبیب مخصوص او نیز منصوب گردید. در سازمان نوین دانشکدهٔ پزشکی دانشگاه تهران در سال ۱۳۱۸ استادی کرسی کالبدشناسی و ریاست دستگاه ابن‌سینا به او واگذار شد. در سال ۱۳۲۱ به جای آقای دکتر شارل ابرلین که در مسافرت بود از طرف شورای دانشکده ریاست دانشکدهٔ پزشکی را بر عهده گرفت. ریاست تالار تشریح دانشکده پزشکی، کارمند پیوسته و رئیس کمیسیون پزشکی فرهنگستان و نایب رئیس فرهنگستان از دیگر سمت‌های او بود. وی در سال ۱۳۲۷ شمسی به وزارت بهداری انتخاب شد ولی به علت کسالت پس از مدت کوتاهی کناره گرفت. در سال ۱۳۲۹ شمسی به درخواست خود بازنشسته شد و طبق رأی شورای دانشکده در زمره استادان افتخاری دانشکده درآمد. از اقدامات مهم او می‌توان قانون آبله‌کوبی عمومی و تأسیس و مجهز کردن چندین بیمارستان را نام برد. به همین منظور به پاس خدمات بهداشتی و فرهنگی که انجام داده بود و طبق نظر شورای دانشگاه طی مراسمی بیمارستان نسوان را که خود پایه‌گذار و مؤسس آنجا بودند به نام او «بیمارستان امیراعلم» نامگذاری کردند. وی همچنین در دوره‌های اول، دوم و سوم مجلس سنا، سناتور انتصابی از سوی محمدرضاشاه پهلوی بود. دکتر امیراعلم در سال ۱۳۴۰ در ۸۴ سالگی در تهران درگذشت.", "version_id": "38298651956417331"},
{"wikidata_id": "Q1344727", "text": "ارزش سرمایه‌گذاری ارزش سرمایه‌گذاری، (به انگلیسی: Enterprise value) معیاری اقتصادی است، که حاکی از ارزش بازار آن شرکت یا نهاد اقتصادی می‌باشد. در این نوع از نگرش (ارزیابی) تمام ادعای مدعیان لحاظ شده‌است: اعتبار دهندگان (در اولویت‌های مختلف) و سهام‌داران (عادی و ممتاز). ارزیابی با نگرش این مدل بسیار جامع تر از ارزیابی با نگرش ارزش بازار است، که فقط در آن سهام عادی قابل معامله در بازار لحاظ شده‌است، چرا که ابعاد گسترده‌تری را برای سرمایه‌گذاری و خرید، لحاظ می‌کند. همچنین این نوع ارزیابی یکی از اصلی‌ترین و بنیادی‌ترین متریک‌های مورد استفاده در ارزیابی نهادهای کسب‌وکار، مدل‌سازی‌های تأمین مالی، حسابداری و تحلیل سبد سهام سرمایه‌گذاری است.", "version_id": "954112988886602263"},
{"wikidata_id": "Q1516096", "text": "قله توچال پیست اسکی و تله‌کابین تله‌کابین توچال دارای سه خط اصلی و سه خط تله‌سی‌یژ و یک خط تله‌اسکی می‌باشد. درازای سه خط اصلی این تله‌کابین، روی‌هم‌رفته نزدیک به ۷٬۵۰۰ متر است که یکی از طولانی‌ترین خطوط تله‌کابین پیوسته در میان تله‌کابین‌های نصب‌شده در جهان به‌شمار می‌رود. ایستگاه اول این تله‌کابین در ارتفاع ۲٬۰۰۰ متری از سطح دریا، ایستگاه دوم در ارتفاع ۲٬۳۰۰ متری از سطح دریا، ایستگاه پنجم در ارتفاع ۳٬۰۰۰ متری از سطح دریا و ایستگاه هفتم نیز در ارتفاع ۳٬۷۰۰ متری از سطح دریا است. کار ساخت تله‌کابین توچال، در سال ۱۳۵۳ به دست بهمن باتمانقلیچ و با همکاری شرکت فرانسوی «پوما» و شرکت اتریشی «دوپل مایر» آغاز شد و در سال ۱۳۵۷ پایان یافت. از سال ۱۳۸۲ (۲۰۰۳ میلادی) مهمان‌پذیری به‌نام «هتل توچال» در ایستگاه هفتم تله‌کابین توچال تکمیل و راه‌اندازی شده‌است. نمای این هتل از چوب است و به دامنهٔ شمالی توچال و دامنهٔ جنوبی البرز مرکزی و قلل کلون بسته و خلنو اشراف دارد. قدیمی‌ترین پناهگاه کوهنوردی ایران با نام «جان‌پناه اسپیدکمر» نیز در جنوب قلّهٔ توچال و شرق ایستگاه پنجم واقع است.", "version_id": "14239358391545507189"},
{"wikidata_id": "Q5953355", "text": "پیشینه صنعت چاپ در ایران تاریخ چاپ در ایران به پنج قرن پیش از میلاد یعنی به زمان پادشاهان هخامنشی (هخامنشیان) و مهرهای سلطنتی می‌رسد که برای تأیید احکام و فرمان‌های حکومتی از آن‌ها استفاده می‌کردند. ورود واژهٔ چاپ به زبان فارسی را به اواخر قرن هفتم هجری و زمان سلطنت گیخاتوخان، پسر اباقاخان مغول (۶۹۰–۶۹۴ق) نسبت می‌دهند و آن مربوط به پول‌های کاغذی ای بوده که به آن چاو یا کا او می‌گفتند. اولین دستگاه چاپ در ایران به‌شمار آورد. این دستگاه بسیار ساده بود و بر اساس پِرِس و حکاکی روی چرم استوار بود. عده‌ای نیز معتقدند واژهٔ چاپ همان چهاب یا چهابه است در زبان هندی به مفهوم مهری که با آن بر روی پارچه نقش می‌زدند. به ظن برخی، لغات «چاپ» و «چاپ خانه» از همین دوره وارد زبان فارسی شده و اصل آن از «چاو» و «چاوخانه» گرفته شده‌است. البته دهخدا لغت چاپ را از ریشه «چهاپ» یا «چهاپه» سانسکریت می‌داند. نخستین چاپخانه در ایران به دوران صفویان بازمی‌گردد که کشیشان ارامنه در جلفای اصفهان با آن تعدادی دعا و ذکرهای مسیحی را چاپ کردند. در دوره حکومت نادرشاه افشار به گزارش دو سیاح خارجی جزوه‌هایی به لاتینی و عربی در ایران چاپ و پخش شد. اما این در دوران ولایت عهدی عباس میرزای نایب السلطنه است که صنعت چاپ در ایران به‌طور جدی آغاز و شکل می‌گیرد. زمان فتحعلیشاه قاجار. عباس میرزا به دلیل استقرار حکومتش در تبریز و نزدیکی‌اش با عثمانی و با برخی از صنایع که در آن دیار به کار گرفته می‌شد، آشنا شد؛ علاوه بر آن، او خواهان پیشرفت‌های نظامی و سیاسی بود، به ویژه برای تعلیم و آموزش سپاه شکست خورده در جنگ‌های با روس و دیگر علوم لازم، به ضرورت رفع عقب ماندگی‌های محسوس در آن زمان؛ در این میان چاپخانه‌ای لازم بود که به نشر روزنامه و کتاب‌های آگاهی دهنده به ویژه کتاب‌های علمی اختصاص یابد. این مهم سرانجام با حمایت و پی‌گیری‌های او محقق شد. بدین ترتیب، او بنای نخستین چاپخانه‌ای را گذاشت که در ایران، به ‌زبان فارسی و با روش چاپ سربی، به نشر کتاب پرداخت. صنعت چاپ در شهر اصفهان خلیفهٔ وقت ارمنی‌های جلفای اصفهان، خاچاطور کساراتسی به همراه روحانی دیگری به نام «سیمون» به لهستان سفر کرد تا به برخی از مشکلات جامعهٔ ارمنیان آن کشور در خصوص مسائل دینی آن دیار سر و سامان دهد؛ در آنجا از چاپ کتاب آگاه گردید. چون به جلفا بازگشت درصدد برآمد چاپخانه‌ای دایر نماید. بر این اساس، یکی از روحانیان را به اروپا گسیل داشت تا در این زمینه تحقیق کند. پس از بازگشت این روحانی، بر اساس توضیحات و مشاهدات وی و بدون دسترسی به تجربهٔ کافی، استادان ارمنی جلفا با همکاری خلیفه دست به کار شدند و تمامی وسایل چاپ از قبیل ماشین چاپ، حروف، کاغذ مرکب و غیره را با دست تهیه و اقدام به ساخت آن کردند. آن‌ها پس از یک سال و پنج ماه تلاش موفق شدند اولین کتاب را در ایران چاپ کنند و این سرآغاز تاریخ چاپ در ایران بود. نخستین کتاب «زبور داوود» بود که در سال ۱۶۳۸ میلادی چاپ شد. یک سال و پنج ماه برای چاپ این کتاب وقت صرف شد. در یادداشت‌های این کتاب نوشته شده‌است: «یک سال و پنج ماه است که روز و شب بدون وقفه با کل اعضاء حوزهٔ علمیه به کار مشغولیم، برای اینکه نه از جایی دیده‌ایم و نه استادی داشته‌ایم.» دومین کتاب به نام «هاراتس وارگ» در سال ۱۶۴۱ میلادی به چاپ رسید. کتاب مزبور شرح حال روحانیون ارمنی، تارک دنیاها و پندنامه است. این کتاب تنها در پانصد نسخه، با حروف بسیار درشت و صفحات دو ستونه، به چاپ رسانند. کتاب «خورهر تاددر» سومین کتابی بود که در چاپخانه وانک در سال ۱۶۴۱ میلادی به چاپ رسید. در سال ۱۶۴۲ میلادی چهارمین کتاب به نام «ژاماگیرک آدنی» چاپ شد؛ که از نظر شکل ظاهری، در مقایسه با کتاب اول، دارای حروف کوچکتر و زیباتر و چاپی منظم تر و مرتب تر بود و بخش‌هایی از آداب انجام مراسم کلیسایی را شامل می‌شد. کتاب ژاماگیرک آدنی مزین به تصاویر زیبایی از حروف ارمنی به شکل پرندگان و تزیینات قوسی شکل به سبک ارمنی است که احتمال می‌رود کار میناس، نقاش اهل جلفا، باشد. در یادداشت‌های این کتاب نوشته شده‌است: «... زیرا خاچاطور هر روز آثار چاپی را در میان ملل لاتین مشاهده می‌کرد و آرزو داشت که ارمنیان نیز از این نعمت برخوردار باشند. باید همراه ذکر نام این پدر مقدس و شاگردان پاک‌سرشت او نامهای سیمون، داویت، مگردیچ، باقداسار و بقیه را ذکر کنیم و نیز وارتاپت هوهانس را، که به کشورهای لاتین سفر کرد تا از آنها بیاموزد و به ارمنستان بازگردد این صنعت را به ارمنیان بشناساند». چاپخانهٔ جلفای اصفهان پس از وقفه‌ای طولانی از ۱۸۷۲میلادی بار دیگر شروع به کار کرد با همت شخصی به نام مانوک هوردانانیان بار دیگر صنعت چاپ در محله جلفا (اصفهان) رونق گرفت. هوردانانیان ضمناً بنیان‌گذار مدرسه‌ای دخترانه در جلفا بود. او، که در جاوه زندگی می‌کرد، یک دستگاه کامل چاپ به زادگاهش، جلفا، فرستاد (۱۸۴۴ میلادی)، تا در کلیسای وانک از آن استفاده شود. این دستگاه چاپ به مدت ۲۸ سال بی استفاده ماند تا اینکه در ۱۸۷۲میلادی با کوشش خلیفهٔ وقت، اسقف «گریگوریس هوانسیان»، راه‌اندازی شد و کتبی خاص تعلیم زبان ارمنی منتشر کرد. به کوشش اسقف «استپانوس مخیتاریان»، خلیفه ارمنیان آذربایجان، در سال ۱۸۸۹ میلادی یک دستگاه ماشین چاپ برای رفع نیازهای مدرسه «آرامیان» تهیه شد. این چاپخانه پس از هشت سال تحت نظارت خلیفه‌گری ارمنیان آذربایجان قرار گرفت و چاپخانه خلیفه‌گری نامیده شد. در سال ۱۹۰۳ میلادی خلیفه ارمنیان آذربایجان «یقیشه مرادیان» به باکو سفر کرد. در باکو «میرزاجان میرزابگیان»، کارخانه دار بزرگ ارمنی که در مسکو و باکو کارخانه دخانیات داشت، یک دستگاه ماشین چاپ به خلیفه اهدا کرد. این ماشین چاپ در تبریز حدود هشتاد سال از آن استفاده شد. هم‌اکنون این ماشین چاپ در موزه خلیفه‌گری آذربایجان نگهداری می‌شود. صنعت چاپ در شهر تبریز عباس میرزا نایب السلطنه میرزا زین العابدین تبریزی را مأمور فراگیری فن چاپ و به راه انداختن چاپخانه در تبریز کرد.میرزا زین العابدین تبریزی به سال ۱۲۳۳ هجری قمری اسباب و آلات چاپ حروفی را به تبریز آورده و تحت حمایت عباس میرزا نایب السلطنه که در آن زمان حکمران آذربایجان بود مطبعه کوچکی برقرار نمود و کتاب مزبور میرزا ابواقاسم فراهانی بود که حاوی قصه‌هایی از جنگ میان دولت ایران و روسیه که در مورخ ۱۲۲۸ هجری قمری (برابر با ۱۸۱۳ میلادی) با عهدنامه گلستان به پایان رسیده بود. دکتر فهیمه باب‌الحوائج در کتاب «آشنایی با مبانی چاپ و نشر» خود می‌نویسد: \"عباس میرزا ولیعهد فتحعلیشاه چند تن از ایرانیان را به اروپا گسیل کرد تا صنعت چاپ را بیاموزند. سپس دستور داد که از روسیه ماشین چاپ وارد کنند. در سال ۱۸۱۶ میلادی هنرمند آذربایجانی میرزا زین العابدین تبریزی یکی از همین ماشین‌ها رابه کار گرفت. دومین مطبعه که به ایران وارد شد مطبعه سنگی است که آن نیز در تبریز دایر شده‌است. جای تعجب است که مطبعه نخستین پس از کار کردن دیگر معمول نشد و مطبعه سنگی جای آن را گرفت. شاید علت جایگزینی مطبعه سنگی به جای مطبعه سربی این باشد که افرادی مطبعه سربی و حروف آن را با نظر بدبینی نگاه می‌کردند و علامت کفر می‌دانستند یا چون حروف ما فارسی بود با حروف سربی در آن زمان نمی‌توانستیم تنوع در خطوط داشته باشیم در صورتی که در مطبعه سنگی از خوشنویسان کمک گرفته می‌شد. علی قاضی زاده در کتاب تبریز شهر اولین‌ها می‌نویسد: سخت‌گیری‌های کهنه پرستان باعث شده بود که به سبب گرانی طولانی و سخت بودن چاپ سنگی چاپ کتب و مطبوعات بسیار گران تمام شده و در نتیجه سال‌ها انتشار کتاب و نشریه با دشواری‌های فراوان همراه باشد. دستگاه‌های چاپ که به ایران آورده شدند چاپ حروفی (سربی) بودند؛ اما این نوع چاپ دارای اشکالاتی بود که راه را برای پیدایش چاپ سنگی هموار کرد. چاپ‌های سربی دارای کیفیت خوبی نبودند و با نادرستی املایی و مشکلاتی هم چون کم رنگی و پاک شدن خطوط مواجه بودند. این نقیصه‌ها وقتی که در کنار نوشته‌های دست‌نویس با خط نستعلیق و دیگر خطوط دارای کیفیت عالی قرار می‌گرفت، بیشتر خود را نشان می‌داد و آشکار بود که مردم به متون دست‌نویس بیشتر بها می‌دهند. متأسفانه این چاپخانه‌ها همیشه مورد بغض و کینه کوته اندیشان بود و در هر فرصتی که به دست می‌آوردند این مکان‌های فرهنگی را غارت می‌کردند. به گونه‌ای که کسروی می‌نویسد: مستبدین حروف سربی چاپخانه امید ترقی را ذوب کرده و به صورت گلوله درآورده و به روی این ملت بیچاره انداختند. حسین امید در کتاب اولین‌ها می‌نویسد: در میان مطابع سنگی معروف تبریز می‌توان مطبعه سنگی علمیه (چاپ سنگی علمیه) را نام برد که به‌وسیله حاج زین العابدین که به نام حاجی حاج آقا علمیه مشهور بود (نوه حاج میرزا زین العابدین تبریزی) در سال ۱۲۹۰ هجری شمسی تأسیس یافته و این مطبعه در چاپ کتب مختلف خدمات مهمی انجام داده‌است. حدود نود سال پس از تأسیس چاپخانه در تبریز نوه حاج زین العابدین کسی که چاپخانه سنگی و سربی را در تبریز دایر کرد بنام زین االعابدین مطبعه چی که پس از زیارت مکه به نام حاجی حاج آقا معروف و هنگام گرفتن شناسنامه نام علمیه را برخود انتخاب نمود. وی ماشین چاپی از اروپا خریداری کرده و از طریق کشور مصر وارد بندراستانبول در ترکیه فعلی نمود و از این بندر توسط چهل گاومیش به تبریز منتقل کرد. حاجی حاج آقا علمیه همرا با دستگاه‌های چاپ سنگی خود هشت تن از متخصصین صنعت چاپ را نیز از کشور آلمان برای نصب و آموزش این دستگاه‌ها به تبریز آورد. این آلمانی‌های متخصص صنعت چاپ در منزل مسکونی حاجی حاج آقا که ماشین‌های چاپ نیز در قسمتی از این خانه ۲۲۰۰ متر مربعی دایر شده بود ساکن شدند. دختر حاجی حاج آقا علمیه اظهار می‌دارند که: زمان حمل گاومیش‌های حامل دستگاهای چاپ از کوچه‌های تنگ و باریک محله منجم تبریز به اجبار دیوارهای تعداد زیادی از خانه‌های همسایه‌ها را فرو ریخته و خراب کردند که حاجی حاج آقا هزینه بازسازی دیوارهای فرو ریخته را نیز متحمل شدند. گفتنی است که نوه‌های حاجی حاج آقا علمیه اغلب به کار آبا و اجدادی خویش روی آورده‌اند و در صنعت چاپ ایران مشغول به فعالیت هستند. چاپ تصویری در ایران پیدایش چاپ تصویری در ایران به زمان محمد شاه بر می‌گردد. نخستین کتاب شناخته شده‌ای که چاپ مصور شد، کتاب «لیلی و مجنون» مکتبی بود که در سال۱۲۵۹هـ. ق به چاپ رسیده است. در چهار صفحه از این کتاب چهار تصویر وجود دارد که با مرکب چاپ ترسیم و به معمول زمان با دست آن‌ها را رنگ کرده‌اند. پس از آن در سال۱۲۶۴قمری «دیوان فضولی بغدادی» را با بیست تصویر به چاپ رساندند. بعد از آن کتاب «روضه المجاهدین» با هشت تصویر چاپ شد. از اول محرم سال ۱۳۰۰هجری قمری که اولین شمارهٔ روزنامهٔ «شرف» منتشر شد تا سال ۱۳۰۹هـ. ق هشتاد و هفت شمارهٔ آن دارای تصاویر بود. روزنامهٔ «شرافت» هم که از صفر ۱۳۱۴ هـ. ق به چاپ می‌رسید مصور بود. روزنامهٔ وقایع اتفاقیه به عنوان اولین روزنامهٔ دولتی و دومین روزنامهٔ ایرانی نیز از شماره ۴۷۰ (مورخ پنج شنبه ۲۱ محرم ۱۲۷۷) به بعد، مصور است و در مدت چهار سال ۸۸ شماره آن را مصور چاپ کرده‌اند. از آن پس، بهره‌گیری از چاپ مصور به تدریج در روزنامه‌های دیگر نیز معمول شد. اولین فرد ایرانی که چاپ تصویری را فرا گرفت، آقا میرزا عبدالمطلب نقاش باشی اصفهانی بود. میرزا عبدالمطلب از طرف امنای دولت به فرنگ فرستاده شده و در آن جا چاپ تصویری آموخته بود. وی از هوشمندان عصر خود بود و افراد دیگری از جمله آقا میرزا ابوتراب نقاش مخصوص وزارت انطباعات چاپ مصور را از او فراگرفته‌اند. در نظر داشته باشیم که میان چاپ سنگی مصور و چاپ سربی مصور تفاوت بود. چاپ سنگی مصور همانند چاپ معمولی بود و تنها تفاوت آن به مهارت نقاش در ترکیب مرکب چاپ برمی‌گشت که مرکب آن را از مرکب معمولی غلیظ تر می‌ساخت، اما چاپ سربی مصور منوط به گراورسازی بود و هم‌زمان با پیدایش چاپ مصور در ایران، در اروپا با استفاده از تیزاب مطالب را روی چوب می‌کندند و از روی مدل حاصله به چاپ می‌رساندند.", "version_id": "6670589492393369004"},
{"wikidata_id": "Q5428575", "text": "کرنیش دیره کُرنیش دِیره (به عربی: كورنيش ديرة‌) (به انگلیسی: Deira Corniche) یک کرنیش تفریحی در دبی، امارات متحده عربی است که در منطقهٔ دیره قرار دارد. این مکان بیشتر اوقات کرنیش دبی یا به سادگی، «کرنیش» نامیده می‌شود. در شمال کرنیش دیره، خلیج فارس و در سمت غرب‌اش خور دبی قرار دارد. قرارداد ساخت این کرنیش با هزینهٔ ۲۵ میلیون دلار در ۲۳ سپتامبر ۱۹۷۵ توسط حمدان بن راشد آل مکتوم معاون حاکم فعلی دبی امضا شد. نخل دیره که بزرگ‌ترین جزیرهٔ نخلی شهر دبی است در روبه‌روی این کرنیش ساخته شده است.", "version_id": "3042575298986156274"},
{"wikidata_id": "Q16905948", "text": "جکسون وانگ اوایل زندگی جکسون متولد 28 مارس سال 1994 در کولون تانگ؛واقع در هنگ کنگ بریتانیااست.پدرش Wang Ruiji،عضو تیم ملی شمشیر بازی چین و دارنده مدال طلای بازی‌های اسیایی است.مادرش Zhou Ping؛عضو تیم ملی ژیمیناستیک چین بوده‌است.جکسون تحت اموزش پدرش و مربیان دیگر ؛اموزش شمشیربازی خود را از ده سالگی آغاز د.او در دوران ورزشکاری خود چندین مدال و جایزه از جمله مقام اول مسابقات اسیایی 2011 جوانان را بدست آورده است.او تحصیل کردهٔ مدرسهٔ بین‌المللی آمریکا در هنگ کنگ است.او در سال 2011 در مؤسسه استعداد یابی کره‌ای به نام \"جی وای پی \" تست هنر پیشگی داد.این در حالی بوکه د به او بورسیه تحصیلی- ورزشی شمشیربازی در دانشگاه استندفورد پیشنهاد شده بود اما او بعد از قبول شدن در تست هنر پیشگی خود؛این بورسیهٔ تحصیلی را رد کرد.در نهایت او در سال 2011 برای پیوستن به تمرینات هنرپیشگی خود به سئوامدات.", "version_id": "1627436480007033705"},
{"wikidata_id": "Q185478", "text": "مجموعه شمارا اگر بتوان بین اعضای یک مجموعه و زیرمجموعه‌ای از اعداد طبیعی تناظر یک‌به‌یک برقرار کرد، می‌گوییم آن مجموعه شمارا است. مجموعه‌های متناهی، مجموعه اعداد طبیعی، مجموعه اعداد صحیح، مجموعه اعداد گویا و مجموعه اعداد جبری نمونه‌هایی از مجموعه‌های شمارا هستند. مجموعه‌ای را که شمارا نباشد، ناشمارا می‌نامند. به عنوان چند نمونه از مجموعه‌های ناشمارا می‌توان مجموعه اعداد گنگ، مجموعه اعداد حقیقی، مجموعه اعداد مختلط و مجموعه کانتور را در نظر گرفت. تعریف مجموعه‌ای را شمارا (قابل شمارش) می‌نامند، که یا متناهی است یا عدد کاردینال آن با کاردینالیتهٔ مجموعهٔ اعداد صحیح و مثبت یکی است. به مجموعه‌ای که شمارش‌پذیر نیست، مجموعهٔ ناشمارا (مجموعهٔ غیرقابل شمارش) گفته می‌شود. به‌هنگامی که یک مجموعهٔ نامتناهی S شمارش‌پذیر است عدد کاردینال آن با نشان داده می‌شود.", "version_id": "8252315350199166258"},
{"wikidata_id": "Q388", "text": "لینوکس مجوز هستهٔ لینوکس و بیشتر بخش‌های گنو تحت اجازه‌نامه عمومی همگانی گنو (جی‌پی‌اِل) منتشر می‌شوند. جی‌پی‌ال لازم می‌داند که تغییرات کد منبع و کارهای مشتق شده نیز تحت مجوز جی‌پی‌ال منتشر شوند. گنو/لینوکس از آن‌جا که سیستم‌عامل‌های مبتنی بر لینوکس عمدتاً از برنامه‌های پروژه گنو استفاده می‌کنند و خود لینوکس با همین برنامه‌ها به وجود آمد و با توجّه به سابقهٔ بیش‌تر پروژه گنو نسبت به لینوکس، ریچارد استالمن و بنیاد نرم‌افزار آزاد از کاربران و توسعه‌دهندگان این سیستم‌عامل درخواست کرده‌اند که سیستم‌عامل حاصل از لینوکس و برنامه‌های پروژه گنو را بدون توجه به نام توزیعش، «گنو/لینوکس» خوانده شود. برخلاف این که بعضی از توزیع‌ها (مانند «گنو/لینوکس دبیان») از این نام استفاده می‌کنند، بسیاری تنها به گفتن «لینوکس» اکتفا می‌کنند. توزیع‌های لینوکس لینوکس همیشه یکی از اجزاء یک توزیع لینوکس (به انگلیسی: Distro) است. توزیع‌های لینوکس توسط افراد، گروه‌های نه چندان متشکل و سازمان‌های حرفه‌ای گوناگون ایجاد می‌شوند. این توزیع‌ها شامل تعدادی نرم‌افزار سیستم و برنامه‌های کاربردی به همراه روالی مشخص برای نصب آن‌ها بر رایانه هستند. توزیع‌ها به‌طور معمول برای منظورهای مختلفی از جمله محلی‌سازی، پشتیبانی از یک معماری خاص، کاربردهای بی‌درنگ (real-time applications) و سامانه‌های توکار (embedded systems) به وجود می‌آیند و برخی از آن‌ها آگاهانه تنها از نرم‌افزارهای آزاد استفاده می‌کنند. یک توزیع همه-منظورهٔ معمولی شامل هسته لینوکس، کتاب‌خانه‌ها و ابزارهای گنو، پوسته‌های خط فرمان و انبوه بی‌شماری از نرم‌افزارهای کاربردی از مجموعه‌های اداری و سیستم پنجره‌ای اِکس گرفته تا مفسرها، ویرایشگرهای متن و ابزارهای علمی است. گستره در بیش از یک میلیارد دلار: برآورد اندازه گنو/لینوکس که مقاله تحقیقی است بر روی توزیع ردهت لینوکس ۷٫۱، تعداد خطوط کد منبع ۳۰ میلیون عنوان شده‌است. در این تحقیق با استفاده از روش (Constructive Cost Model – COCOMO) برآورد شده‌است که بر روی این توزیع نزدیک به ۸ هزار نفر-سال کار گسترش انجام گرفته‌است. چنان‌که این نرم‌افزار با روش‌های متعارف خصوصی گسترش می‌یافت، هزینه گسترش‌اش در ایالات متحده با روش‌های گسترش متعارف خصوصی بالغ بر ۱/۰۸ میلیارد دلار (با قیمت دلار سال ۲۰۰۰) می‌شد. بخش بزرگی از کد (۷۱٪) با زبان برنامه‌نویسی C نوشته شده‌است اما از بسیاری از زبان‌های دیگر همچون ++C، لیسپ، اسمبلی، پرل، فرترن، پایتون و زبان‌های اسکریپت‌نویسی گوناگون استفاده شده‌است. اندکی بیش از نیمی از خطوط کد، تحت مجوز عمومی گنو (جی‌پی‌اِل) هستند. هسته لینوکس ۲٫۴ میلیون خط کد است و ۸٪ کل کد را تشکیل می‌دهد. در پژوهشی جدید که بر روی توزیع لینوکس دبیان نسخه ۴٫۰ که در سال ۲۰۰۷ عرضه شده صورت گرفت، مشخص شد این توزیع دارای نزدیک به ۲۸۳ میلیون خط کد بود که تخمین زده می‌شود هزینه گسترش‌اش با روش‌های گسترش متعارف خصوصی بالغ بر ۸٫۰۷ میلیارد دلار (با قیمت دلار سال ۲۰۱۳) و زمان مورد نیاز حدود هفتاد و سه هزار نفر-سال می‌شود. کاربردهای سیستم‌عامل‌های شکل گرفته بر پایه لینوکس در گذشته یک کاربر لینوکس برای پیکربندی و نصب سیستم خود، نیازمند دانش بالایی از رایانه بود. این دلیل به علاوه جذاب بودن دسترسی به درون سیستم، باعث شده بود که به‌طور سنتی کاربران لینوکس را (بر خلاف کاربران ویندوز یا مَک‌اواِس) کسانی شکل بدهند که با رایانه بیشتر دمخور هستند. افرادی که معمولاً با القاب «هَکِر» و «گیک» شناخته می‌شوند. این نگرش در سال‌های اخیر با افزایش راحتی کار در لینوکس و گسترده شدن استفاده از بسیاری از توزیع‌ها، اعتبار خود را از دست داده‌است. لینوکس در بازار سرورها و کاربردهای ویژه (مانند پردازش تصویر و سرویس وب) پیشرفت قابل ملاحظه‌ای کرده و در حال ورود به بازار بزرگ رایانه‌های رومیزی است. لینوکس اساس مجموعه نرم‌افزار سرور موسوم به ل.آ.م. پ ((ل) لینوکس، (آ) پاچی، (م) ای‌اس‌کیوال، (پ) رل/(پ) ی‌اچ‌پی/(پ) ایتون) را تشکیل می‌دهد که میان گسترش‌دهندگان وب محبوبیت گسترده‌ای کسب کرده‌است. به دلیل پایداری و انعطاف لینوکس، این سیستم‌عامل حضور پررنگی به عنوان سیستم‌عاملی برای کامپیوترهای کارساز دارد. بر اساس آمار در سال ۲۰۰۸، از میان ۱۰ تا از معتبرترین شرکت هاستینگ دنیا، ۵ شرکت سیستم‌عامل لینوکس را در کارسازهای وب خود بکار می‌گیرند. توزیع‌های لینوکس به‌طور گسترده‌ای به عنوان سیستم عامل در ابر رایانه‌ها استفاده می‌شود: از نوامبر سال ۲۰۱۰، از ۵۰۰ سیستم برتر، ۴۵۹ مورد (۹۱٫۸ ٪)تحت اجرای توزیع‌های لینوکس هستند. لینوکس همچنین به عنوان سیستم عامل برای سکویا آی بی ام قوی‌ترین ابر رایانه جهان که در سال ۲۰۱۱ به بهره‌برداری می‌رسد، به کار خواهد رفت. از لینوکس همچنین بیشتر در سیستم‌های کارگذاشته استفاده می‌شود. رایگان، متن باز و آزاد بودن آن باعث می‌شود انتخابی ایدئال برای ابزارهایی مانند سیمپیوتر (رایانه‌ای که برای جمعیت کم درآمد کشورهای در حال گسترش طراحی شده) باشد. لینوکس با داشتن محیط‌های رومیزی مانند گنوم و کی‌دی‌ای، رابط کاربری همچون اپل مکینتاش و مایکروسافت ویندوز را در کنار دیگر محیط‌های گرافیکی و رابط خط فرمان یونیکس-مانند سنتی‌اش، عرضه می‌کند. هرچند نرم‌افزارهای گرافیکی لینوکس برای بسیاری از مصارف وجود دارند، در بسیاری زمینه‌ها نرم‌افزارهای خصوصی هنوز از گستره و میزان محبوبیت بیشتری برخوردارند. نصب در سال‌های آغازین، دشوار بودن پروسهٔ نصب سیستم عامل‌های بر پایهٔ لینوکس مانعی برای پذیرش آن بود؛ اما در سال‌های اخیر نصب لینوکس بسیار آسان شده‌است. بسیاری از توزیع‌ها دارای نصبی آسان و قابل مقایسه با نسخه‌های ویندوز هستند؛ به‌گونه‌ای که توزیع اوبونتو با چند کلیک نصب می‌شود. علاوه بر این، رایانه‌های شخصی که با توزیع‌های لینوکس وارد بازار شده‌اند و به آسانی از بسیاری از فروشنده‌های اصلی، همچون دل، هیولت-پاکارد و وال-مارت قابل تهیه است. بیشتر شیوه‌های عمومی نصب لینوکس، توسط همه توزیع‌های مهم پشتیبانی می‌شود که شامل اجرا از طریق لوح فشرده، حاوی برنامه‌های نصب و راه‌اندازی نرم‌افزارهاست. این لوح فشرده می‌تواند از طریق تصویر ایزو (ISO image) بارگذاری شده باشد، به تنهایی و به قیمت بسیار پایین خریداری شود، یا می‌تواند در مجموعه نرم‌افزارهای تجاری اضافی ارائه شود. برخی توزیع‌ها همچون دبیان (Debian) با فلاپی دیسک نیز قابل نصب هستند. پس از نصب ابتدایی، بیشتر نرم‌افزارها از طریق اینترنت و لوح فشرده قابل بارگذاری و نصب هستند. بسیاری از توزیع‌ها می‌توانند بی‌درنگ از طریق دیسک‌های زنده بسیار سریع‌تر از نصب بر روی دیسک سخت اجرا شوند. به این صورت که یکبار از لوح فشرده راه‌اندازی می‌شود و می‌توان از لینوکس بدون هیچگونه تغییری در محتویات دیسک سخت استفاده کرد. به همین نحو برخی توزیع‌های حداقل، همچون تامزروت‌بوت (Tomsrtbt)، بدون نیاز به تغییر محتویات دیسک سخت از طریق فلاپی دیسک قابل اجرا هستند. همچنین بسیاری توزیع‌ها از راه اندازی از طریق شبکه پشتیبانی می‌کنند، پس همه مراحل نصب و پیکربندی دستگاه می‌تواند از طریق شبکه انجام شود. پشتیبانی فروشندگان تجاری و دیگر کاربران گنو/لینوکس در اجتماعات آنلاین (کانال‌های آی‌آرسی)، گروه‌های خبری، فهرست‌های پستی و انجمن‌های اینترنتی پشتیبانی فنی ارائه می‌کنند. گروه کاربران لینوکس (LUGs) در همه جهان به کاربران بسیاری به رایگان یاری می‌رساند. مدل کسب و کار بیشتر فروشندگان تجاری لینوکس (مانند ردهت و نوول) بر پایه دریافت حق‌الزحمه جهت پشتیبانی است. این‌گونه دریافت پشتیبانی در برابر پرداخت پول برای کاربران تجاری لینوکس حایز اهمیت است.", "version_id": "4365066059761652576"},
{"wikidata_id": "Q69488799", "text": "سیدحسن مرتضوی هجرت به مشهد سید حسن مرتضوی در سن ۱۳ سالگی مقدمات را در شاهرود فرا گرفت. پس از دو سال و در سن ۱۵ سالگی به حوزه علمیه مشهد هجرت کرد و از محضر اساتیدی همچون میرزا احمد مدرس یزدی، شیخ هاشم قزوینی، شیخ کاظم دامغانی، حسین شاهرودی و سید محمدهادی میلانی بهره برد. هجرت به نجف مرتضوی در سن ۲۵ سالگی به قم هجرت کرد و در درس خارج اساتیدی همچون سید محمود شاهرودی و شیخ حسین حلی شرکت کردی. بازگشت به ایران وی به مدت چهار سال به ایران بازگشت و مدتی از آن را در قم گذراند، در آن مدت در کلاس‌های درس خارج سید حسین بروجردی، سید روح‌الله خمینی و سید محمد محقق داماد حضور فعال داشت. هجرت مجدد به نجف و اقامت بیست ساله مرتضوی در مدت ۲۰ سالی که در نجف بود علاوه بر شرکت در درس‌های سید ابوالقاسم خویی و سید روح‌الله خمینی و دیگر علمای آن زمان، تدرس‌های خود را در حوزه علمیه نجف آغاز کرد و توانست شاگردان زیادی را به کلاس خود علاقه‌مند کند. بازگشت دائمی به ایران همزمان با فشارهای زیاد رژیم بعث به رهبری صدام بر علمای شیعه، سرانجام سید حسن مرتضوی در سال ۱۳۵۸ به ایران بازگشت و کرسی درس‌های خود را به مشهد منتقل کرد. تدریس در حوزه خراسان سید حسن مرتضوی در زمان اقامت خود در مشهد صدها شاگرد فاضل و محقق تربیت کرد و در این مدت خارج اصول خارج فقه کتاب‌های ( حدود - قضاء - دیات - قصاص - صوم - اعتکاف - اجتهاد و تقلید - خمس - اجاره - حجر - دین - مسائل مستحدثه و ربا ) را تدریس نمود. حوزه علمیه خراسان سید علی خامنه ای طی حکمی سید حسن مرتضوی را به عنوان نماینده خود در شورای عالی حوزه علمیه خراسان انتخاب کرد.", "version_id": "1283186560076990041"},
{"wikidata_id": "Q5846700", "text": "عباسقلی رنجبر حاج عباسقلی رنجبر (۱۳۱۰ در اُترآباد قوچان - ۱۵ آذر ۱۳۸۷ در قوچان) نوازنده دوتار و از بخشی‌های سرشناس موسیقی شمال خراسان بود. او در سال ۱۳۷۰ و در آستانه شصت سالگی به عنوان پدیده جشنواره موسیقی نواحی کرمان شناخته شد. کارشناسان موسیقی رنجبر را به خاطر استیل خاص وی ( او همیشه با لبخند خاصی دوتار مینواخت ) در صحنه و نیز نوع نوازندگی‌اش، صاحب سبک و دارای جایگاهی برجسته برمی‌شمردند. زندگینامه رنجبر دوتارنوازی را نزد پدرش که از شاگردان سید محمد بخشی استخری بود فراگرفت. او یکی از دوستان نزدیک و هم‌نوازان حاج قربان سلیمانی بود. وی در دومین جشنواره موسیقی نواحی کرمان به عنوان پدیده جشنواره معرفی شد. پس از آن در جشنواره موسیقی مقدس آلمان شرکت کرد و در آنجا نیز مورد تحسین قرار گرفت. رنجبر سرانجام به‌دلیل نارسایی قلبی در سحرگاه ۱۵ آذر ۱۳۸۷ درگذشت و در باغ بهشت قوچان به خاک سپرده شد. او از آخرین بازماندگان نسل بخشی های موسیقی شمال خراسان بود .", "version_id": "6455819242737272442"},
{"wikidata_id": "Q5958777", "text": "احمد کشوری تغییر نام شهر کیاکلا به سیمرغ (رمز عملیاتی احمد کشوری) در آذرماه ۱۳۹۱ نام شهرستان کیاکلا به سیمرغ تغییر یافت. گفتنی است که فاطمه سیلاخوری مادر وی، پیشتر در دیدار با استاندار مازندران در منزل احمد کشوری از تغییر نام شهرستان کیاکلا به سیمرغ دفاع کرده و ضمن اعلام موافقت با تغییر نام کیاکلا و ارتقا به شهرستان گفت: سیمرغ رمز عملیات احمد کشوری بود و مسئولین منطقه به این دلیل این نام را انتخاب کردند. رسانه مجموعه‌ای تلویزیونی سیمرغ به کارگردانی حسین قاسمی جامی، روایت‌گر زندگی کشوری و علی‌اکبر شیرودی است.", "version_id": "6929240609761747831"},
{"wikidata_id": "Q339046", "text": "مارک کرک طرح تحریم ایران در سال ۲۰۱۱ مجلس سنای آمریکا به پیشنهاد رابرت مندز، سناتور دمکرات و مارک کرک، سناتور جمهوری‌خواه، طرحی را پیشنهاد کردند که افزون بر تحریم بانک مرکزی ایران از سوی آمریکا، مؤسسات مالی خارجی که با این بانک معامله کنند نیز مورد تحریم و مجازات قرار می‌دهد بر پایه این طرح یک دوره شش‌ماهه ضرب الاجل تعیین شد تا بازار جهانی نفت و شرکت‌های نفتی خود را با این تحریم‌ها تطبیق دهند. گرفتن غذا از دهان ایرانیان در اکتبر سال ۲۰۱۱ سناتور مارک کرک در گفتگوی با یک برنامه رادیویی خواستار اعمال مجازات‌های بیشتر اقتصادی و «گرفتن عذا از دهان مردم» ایران شد. سناتور کرک در پاسخ به این پرسش مجری برنامه رادیویی که از او پرسید: «وقتی به تحریمها و اقداماتی نظیر آن می‌رسیم، این موضوع پیش می‌آید که آیا شما به دنبال [آسیب رساندن به] حکومت آن کشور هستید یا می‌خواهید غذا را از دهان مردم آن کشور بگیرید؟» صراحتاً منظورش را چنین بیان کرد: «هیچ ایرادی ندارد که غذا را از دهان شهروندان کشوری بگیریم که می‌خواسته مستقیماً حمله ای را در خاک آمریکا تدارک ببیند» حمایت از حقوق بشر در ایران در ۱۵ اردیبهشت ۱۳۹۰ سناتور کرک به همراه تعدادی از نمایندگان کنگره آمریکا، پیش‌نویس مصوبه‌ای را ارائه کرده‌اند که براساس آن، نماینده ویژه‌ای از ایالات متحده آمریکا برای امور حقوق بشر و دموکراسی ایران تعیین می‌شود. آقای کرک هدف از این طرح را معرفی اسم‌ها و چهره‌های دربند و آسیب دیده سیاسی در ایران عنوان کرده، و گفته‌است باید داستان آزاردیده‌ها، معترضان و زندانیان سیاسی را روایت کنیم. مارک کرک همچنین از حسین رونقی ملکی، و بسیاری دیگر از زندانیان سیاسی و آسیب دیدگان و جان باختگان حوادث پس از انتخابات نام برده و از آن‌ها یاد کرده‌است. وی با اشاره به ندا آقا سلطان و اینکه وی به خاطر اعتراض به نتایج دزدیده شده انتخابات کشته شد از حسین رونقی یاد کرد و در مورد این وبلاگ‌نویس زندانی گفت: «حسین رونقی مالکی، جوانی ۲۵ ساله است که جزو اولین و جوانترین وبلاگ‌نویس‌هایی بود که سانسور اینترنتی حاکمیت را به چالش کشید. امروز او در زندان مخوف اوین، حبسی ۱۵ ساله را می‌گذراند. سلامت او نیز به دلیل داشتن عفونت کلیوی به خطر افتاده است.» سناتور مارک کرک پیشتر و در فروردین ماه امسال نیز به همراه سه سناتور دیگر در نامه‌ای به هیلاری کلینتون، ویز خارجه آمریکا از او خواسته بود که محمود احمدی‌نژاد و ۲۵ مقام فعلی و سابق حکومت ایران را به عنوان ناقضان حقوق بشر تحریم کند. او در سال ۲۰۱۱ به حسین رونقی (وبلاگنویس ایرانی در زندان اوین) پیام گرامیداشت فرستاد.", "version_id": "2422831869963701319"},
{"wikidata_id": "Q5964546", "text": "عبدی یمینی زندگی‌نامه عبدالرضا یمینی مشهور به عبدی یمینی در سال ۱۳۳۲ خورشیدی در شهر تهران به دنیا آمد. از کودکی شیفتهٔ موسیقی بود و علی‌رغم مخالفت‌های پدرش، زندگی خود را وقف موسیقی نمود. وی از نوجوانی با نواختن اغلب سازهای غربی رایج در ارکسترهای ایرانی، و به ویژه با گیتار و کیبورد و پیانو آشنا شد و در سنین جوانی، به عنوان نوازنده به ارکستر برخی خوانندگان روز پیوست. وی از جمله یکی از نوازندگان شبه کنسرتی بود که فریدون فروغی در سال ۵۸، و با نخستین آهنگ‌های بعد از انقلاب خود اجرا نمود. این کار که در استودیو ضبط می‌شد، نقطهٔ عطفی در فعالیت هنری عبدی یمینی محسوب می‌شد. خروج از ایران یمینی پس از آن برای ادامه تحصیل به انگلستان مهاجرت کرد و پس از به پایان رساندن تحصیلات مقدماتی موسیقی خود در ساوثِند کالج southend college انگلستان، تحصیلات عالی موسیقی را در دانشگاه university of surrey انگلیس ادامه داد و سرانجام در سال ۱۹۸۳ با اخذ درجه فوق لیسانس فارغ‌التحصیل گردید. وی همچنین مدتی نیز به اتریش رفت و در وین به یادگیری مبانی موسیقی کلاسیک پرداخت. در نهایت وی توانست علاوه بر اخذ مدرک فوق لیسانس در رشتهٔ موسیقی، به تکمیل دانش موسیقایی خود بپردازد و پس از طی دوره‌های خویش در لندن و وین در سال ۱۳۶۲ خورشیدی فارغ‌التحصیل شود و فعالیت هنری خویش را به شکل گسترده‌تر و حرفه‌ای تری دنبال نماید. عبدی یمینی فعالیت‌های هنری خود را از دههٔ هشتاد میلادی با تشکیل یک گروه موسیقی در همراهی با آرمیک آغاز کرد. البته حضور عبدی این بار منحصر به نوازندگی او نبود و در زمینه‌های دیگر همچون تنظیم و آهنگسازی و رهبری ارکستر نیز در گروه مذکور فعالیت داشت. در این گروه که به زودی به صورت یکی از بهترین گروه‌های موسیقی در دههٔ ۸۰ میلادی درآمد، عبدی به عنوان رهبر ارکستر و نوازندهٔ کیبورد فعالیت می‌کرد و نوازندگانی چون آرمیک وی را همراهی می‌نمودند. گروهی که عبدی یمینی گرد هم آورده بود شامل بهترین نوازندگان می‌شد و به ویژه با تنظیم و اجرای ترانه‌های داریوش اقبالی این گروه بین مردم شناخته شد. البته عبدی یمینی در وهلهٔ نخست یک تنظیم‌کننده خارق‌العاده بود، تنظیم‌کننده‌ای که آثارش همگی نشانگر هنر تنظیم و ساختارشکنی او در دههٔ ۸۰ میلادی است و وی را به عنوان هنرمندی برجسته معرفی می‌کند. نخستین تنظیم جدی عبدی یمینی تنظیم ملودی «دلبر» فرید زولاند بود که با صدای ابی منتشر شد (تو ای بال و پر من رفیق سفر من …) یمینی بعد از آن همکاری خود را به عنوان نوازنده و رهبر ارکستر با خوانندگان پاپ ایرانی از جمله خود اِبی آغاز کرد. وی همچنین در مقام آهنگساز و به وِیژه تنظیم‌کننده نیز با سایر خوانندگان ایرانی شروع به فعالیت نمود و در زمانی نه چندان طولانی با تنظیم‌های به روز و مناسب خویش، توانست خود را به عنوان موزیسینی بزرگ مطرح کند. از همکاری‌های عبدی یمینی به عنوان آهنگساز و تنظیم‌کننده می‌توان جدای از همکاری همیشگی اش با داریوش و تا حدی با ابی، به همکاری او با خوانندگانی چون معین، منصور، هاتف، شهیار قنبری و… اشاره کرد. اوج فعالیت‌های وی از میانهٔ دهه ۶۰ تا اواخر دههٔ هفتاد خورشیدی بود و در این مدت نام وی در همراهی با خوانندگانی چون: داریوش، ابی، هاتف ،لیلا فروهر، معین، منصور، عارف، نوش آفرین، فرزین، شهیار قنبری، ناهید، شهرام شب‌پره، امید و… به عنوان آهنگساز و تنظیم‌کننده و همین‌طور به عنوان همکاری‌کننده با این خوانندگان در کنسرتهایشان همواره به چشم می‌خورد. از بهترین کارهای وی در این دوران آلبوم «امان از…» با صدای داریوش اقبالی می‌باشد که آهنگسازی و تنظیم تمامی تمامی ترانه‌های این آلبوم که سرودهٔ شهیار قنبری بود، توسط او انجام گرفت. این آلبوم در سال ۱۹۹۲ میلادی(۱۳۷۱ خورشیدی) منتشر شد. در واقع برای مدتی عبدی و داریوش و شهیار قنبری مثلث هنری متفاوتی را در عرصهٔ موسیقی پاپ ایرانی ایجاد کردند که به نوعی یادآور مثلث هنری «اسفندیار منفردزاده، فرهاد و شهیار قنبری» در نسل پیش از آن‌ها بود. از جمله زیباترین ملودی‌های خلق شده توسط عبدی یمینی در این دوران ملودی ترانهٔ «به بچه هامون چی بگیم» با کلام اردلان سرفراز و صدای داریوش اقبالی بود. تنظیم شاهکار عبدی در این کار و استفاده از ساز گیتار برای همخوانی کلام و ملودی، به نوعی بی‌نظیر بود. یکی از کارهای بزرگ و شاخصی که عبدی یمینی در این سال‌ها و طی مدت همکاری با داریوش به انجام رساند و تاکنون چندان به آن پرداخته نشده‌است، بازسازی مجدد برخی از آهنگ‌های دههٔ ۵۰ بود که با صدای داریوش خوانده شده بود. آهنگ‌هایی که اگر چه ملودی‌های بسیار قوی و همچنین تنظیم‌های خوبی برای سالهای دههٔ پنجاه به‌شمار می‌آمدند، ولی برای دهه‌های بعد کمی کهنه و غبارآلود به نظر می‌رسیدند. امّا عبدی با تنظیم مجدد و گسترش ملودی بعضی از این آهنگ‌ها، کاری به مراتب شنیدنی تر از اصل آن‌ها را عرضه کرد. ترانه‌هایی مانند: رهگذار عمر، وطن پرندهٔ پَر در خون، به من نگو دوست دارم، علی کنکوری، جنگل، بن‌بست، اجازه، خونه، شقایق، زندونی، پریا و… نمونه‌هایی از این ترانه‌های بازسازی شده هستند که در آلبوم صحنه ۱ و ۲ ارائه شده‌اند. در این زمینه برخی حتی اجراهایی که با تنظیم عبدی ضبط شده‌اند را، به اجرای اورجینال این آهنگ‌ها ترجیح می‌دهند. رهبری ارکستر داریوش در جریان کنسرتهای او از مهمترین کارهای انجام شده توسط یمینی بود، طوری‌که کیفیت کنسرت‌های داریوش پیش و پس از همراهی عبدی یمینی با وی، تفاوت بسیار زیاد و واضحی را نشان می‌دهد. اساساً بسیاری این موضوع که کنسرت‌های دههٔ نود میلادی داریوش همواره با رهبری «عبدی یمینی» و «آرمیک» همراه بوده‌است را، نشان‌دهندهٔ دقت و توجه و ارزشی می‌دانند که داریوش با همکاری با این هنرمندان بزرگ به کارش داده‌است. البته عبدی علاوه بر نوازندگی و تنظیم و رهبری ارکستر برای داریوش در ارکستر هایده ومعین نیز حضور چشم‌گیری داشت به شکلی که در آخرین شب برنامهٔ هایده او نیز حضور داشت. عبدی همچنین تنظیم چهار آلبوم بی کلام با نام آن روزها به نوازندگی ویلن فرید فرجاد را برعهده داشت. کارهای منتشرنشده زیادی هم از این تنظیم‌کننده برجسته باقی‌مانده که می‌توان به آلبوم عزیز قصه با صدای عارف اشاره کرد که وی چند کار در این مجموعه دارد یا آلبومی با صدای داریوش در فضای عرفانی با اشعار حافظ که تمام بار موسیقی آن برعهده یمینی بوده‌است و کارهایی دیگر که برخی از آن‌ها منتشر شده‌اند. همچنین یکی از آخرین کارهای شنیده شده عبدی تنظیم آهنگ سفیر با صدای هاتف بود. بازگشت به ایران عبدی یمینی از حدود سال ۷۷ یعنی در اواخر دههٔ ۹۰ لس آنجلس را ترک کرده و به ایران بازگشت و به همکاری با خوانندگان جوان داخل کشور از جمله محمد خاکپور، در زمینه تنظیم و آهنگسازی پرداخت. البته برخی علت بازگشت یمینی به ایران در دههٔ نود را به دلیل مشکلات شخصی وی دانسته‌اند. امّا داریوش اقبالی که از دوستان نزدیک او به‌شمار می‌آید، علت این بازگشت را خستگی و دلزدگی او از فضای محافل هنری لس آنجلسی ذکر کرده‌است. البته برخی هم عبدی را هنرمندی در اوج زایش و آفرینش توصیف می‌کنند که بازگشت او به ایران با نوعی توقف در روند کار هنری او همراه بوده‌است. توجیه این افراد این است که کارهایی که عبدی یمینی برای محمد خاکپور انجام داده‌است، گرچه کارهای زیبایی بوده‌اند، ولی در مقایسه با میراثی که وی از خود در لوس آنجلس به جا گذاشته‌است، خیلی کم به نظر می‌رسد. به هر حال بعد از اینکه عبدی به ایران برگشت، فعالیت هنری خود را کم و بیش ادامه داد و با چند خواننده داخل کشور نیز به همکاری پرداخت. اولین کار وی در ایران آهنگسازی و تنظیم چهار قطعه در آلبوم پل به خوانندگی محمد خاکپور بود که در سال ۷۸ منتشر شد. آلبوم «پل» از بهترین آثار منتشره یمینی در ایران بود وی پس از آن در حدود سال ۸۰ دو کار را برای احمد کربلایی آهنگسازی و تنظیم کرد که جزو تولیدات مرکز موسیقی صدا و سیما محسوب می‌شدند و هر دوی آن‌ها کارهای کم و بیش موفقی بودند و از صدا و سیمای حکومتی ایران بارها پخش شدند. آخرین کاری که از وی منتشر شده تنظیم آهنگ خسته با صدای محسن آصف بود که در حدود سال ۱۳۸۴ به بازار آمد. آخرین کاری که با آهنگسازی و تنظیم عبدی یمینی قرار است منتشر شود، تک ترانه‌ای است به نام «پرواز» که سرودهٔ سپهر قادری است و خواننده اش مهیار عسگری است. اما با وجود چنین کارهایی در مجموع باید گفت که عبدی یمینی پس از بازگشت به ایران بسیار کم‌کار بود و با خوانندگان معدودی به همکاری پرداخت. در حالیکه به درستی معلوم نبود که خود وی راغب به همکاری با هنرمندان داخل کشور نیست یا اینکه این خوانندگان داخل کشور به این درک نرسیده بودند که از وجود یک تنظیم‌کننده مطرح استفاده کنند. حتی طی این سال‌ها هیچ نشریه‌ای هم به سراغ وی نرفت و تقریباً هیچ مصاحبه‌ای با این هنرمند مطرح در رسانه‌های داخلی منتشر نگردید. در واقع تنها در زمان مرگ او بر اثر سانحهٔ هوایی بود که از وی در رسانه‌های ایرانی نام برده شد و تنها در آن زمان بود که بسیاری از دوستداران او از حضورش در ایران مطلع شدند. درگذشت عبدی یمینی برای رهبری ارکستر و نوازندگی در کنسرت ابی به ایروان ارمنستان دعوت شد، ولی در روز ۲۴ تیر ماه سال ۱۳۸۸ هواپیمای شرکت هواپیمایی کاسپین که در مسیر تهران – ایروان در پرواز بود، در حوالی قزوین سقوط کرد و تمامی مسافرین و خدمه و کادر پروازی در دم جان سپردند. در این پرواز که بعدها با عنوان پرواز شماره ۷۹۰۸ هواپیمایی کاسپین لقب گرفت و منجر به کشته شدن ۱۶۹ نفر سرنشینان این هواپیما شد، عبدی یمینی آهنگساز و تنظیم‌کننده ایرانی نیز یکی از مسافران پرواز بود و در این حادثه جان باخت. علاوه بر اعضای تیم ملی نوجوانان جودوی ایران، که سرنشینان این هواپیما محسوب می‌شدند، جمع قابل توجهی از مسافرانی که در این هواپیما جان باختند، افرادی بودند که جهت شرکت در کنسرتهایی که در روزهای آتی در ارمنستان برگزار می‌شد، عازم این کشور شده بودند. داریوش اقبالی، چند روز بعد از مرگ عبدی یمینی دربارهٔ وی چنین گفت: من با عبدی کارهای مشترک بسیاری داشتم. آلبوم «امان از» یکی از کارهای مشترک‌مان بود. سفرهای زیادی با هم داشتیم. در سفرهای دور و درازی که باهم داشتیم همواره می‌گفت که دلش نمی‌خواهد به هنگام مرگ به خاک بسپارندش. می‌گفت: «دلم می‌خواهد مرا بسوزانند.» او از محیط خارج از کشور آزرده‌خاطر بود. به همین دلیل کوچ کرد و رفت به ایران… به یاد عبدی عزیز مراسمی در پاریس خواهیم داشت و من ترانه‌هایش را خواهم خواند. با گل و شمعی و نوای پیانوئی، یادش را گرامی خواهیم داشت. همچنین شهیار قنبری، در مصاحبه‌ای با رادیو فردا چنین گفت: عبدی به باور من، داناترین موسیقی‌دانی است که من در همهٔ این سال‌ها باهاش کار کرده‌ام. عبدی تحصیلات عالی موسیقی داشت. در اتریش و انگلیس. یعنی عبدی یک موسیقی دان «تصادفی» نبود. عبدی همهٔ زندگی‌اش را وقف موسیقی کرده بود. حتی به خاطر موسیقی به خواستهٔ پدرش تن در نداد و راه موسیقی را ادامه داد. اما متأسفانه روز یکشنبه که به خواهرش تلفن کردم، خواهرش گفت حتی یک نفر از دوستان و همکاران عبدی هم به او تلفن نکرده تا مرگ عبدی را تسلیت بگوید؛ و این یک «تراژدی ایرانی» است. تاریخ به شکل غم‌انگیزی تکرار شده. واروژان بزرگ هم چنین سرنوشتی داشت. در مراسم خاک‌سپاری واروژان از بزرگان (نامداران) خبری نبود!... خاکسپاری عبدی یمینی ۳ مرداد در قطعه ۲۱۱ ردیف: ۴۱ شماره: ۱۰ بهشت زهرا تهران بدون حضور هیچ‌یک از اهالی هنر به خاک سپرده شد. ترانه‌شناسی از عبدی یمینی آثار بسیاری چه در زمینهٔ آهنگسازی و چه در زمینهٔ تنظیم به یادگار مانده‌است، که فهرست زیر شامل برخی از آن‌ها است: دربارهٔ او عبدی یمینی همان‌طور که در بیوگرافیش ذکر شد، قبل از هرچیز به عنوان یک نوازنده در ارکستر فریدون فروغی ظاهر شد و سپس با پیشرفت‌های تحصیلیش در کشور دیگر، تبدیل به یکی از بهترین آهنگسازان زمانه خود شد. شهیار قنبری، خواننده و ترانه‌سرای معروف که طی مصاحبه‌ای با رادیو فردا دربارهٔ عبدی می‌گوید: عبدی به باور من، داناترین موسیقی‌دانی است که من در همهٔ این سال‌ها باهاش کار کرده‌ام. عبدی تحصیلات عالی موسیقی داشت. در اتریش و انگلیس. یعنی عبدی یک موسیقی دان «تصادفی» نبود. عبدی همهٔ زندگی‌اش را وقف موسیقی کرده بود. حتی به خاطر موسیقی به خواستهٔ پدرش تن در نداد و راه موسیقی را ادامه داد یکی از ویژگی‌های مهم عبدی یمینی تسلط وی بر بیشتر سازهای ارکستر، از جمله به خصوص بر گیتار، پیانو، ویلن، ویلنسل، کیبورد و… بود. این موضوع یکی از اولین و مهمترین چیزهایی است که در کار آهنگسازی حائز اهمیت می‌باشد و شناخت سازها و نحوه استفاده از آن‌ها در قطعات موسیقی لازمهٔ اصلی کار یک آهنگساز می‌باشد. امّا نمونه‌های زیادی از کارهای عبدی یمینی موجودند که همگی آن‌ها حکایت از آشنایی دقیق و کامل این آهنگساز فقید، با بیشتر سازها به لحاظ تئوری و عملی دارند. سه تا از این سازها که جز مهمترین سازهای مورد استفادهٔ عبدی یمینی در ارکسترهایش به‌شمار می‌آمدند، گیتار، پیانو و کیبورد هستند، که به بهترین شکل در آهنگ‌ها و تنظیم‌های او مورد استفاده قرار گرفته‌اند. در واقع عبدی یمینی بواسطه تحصیلات کاملی که در حیطهٔ موسیقی داشت، شناخت زیادی از سازهای موسیقی فول آکوستیک Full Acostic پیدا کرده بود. یمینی همچنین در ارائهٔ ارکسترهای کامل و پرمایه، در عرصهٔ رهبری ارکستر زبانزد خاص و عام بود. سابقه نداشت که در هیچ‌یک از ارکسترهایی که یمینی تدارک می‌دید، کمتر از ده-دوازده نوازنده را بکار بگیرد. به عنوان نمونه ارکستری که وی برای کنسرت یکی از هنرمندان باسابقه در خارج از کشور فراهم کرده بود، نه فقط نوازندگان گیتار، ترومپت، فلوت و… حضوری چشمگیر داشتند، بلکه نکته قابل تأمل دیگری هم در این ارکستر وجود داشت و آن حضور یک نوازندهٔ چنگ در آن کنسرت بود که عبدی یمینی با مهارت و زیبایی تمام، صدای چنگ را در خلال صدای خواننده و ملودی‌ها و آکوردهای سایر سازها قرار داده بود. حال آن که تا آن زمان کمتر کسی در عرصهٔ موسیقی پاپ به استفاده از صدای چنگ در ارکستر می‌پرداخت یا اگر احیاناً کسی از چنگ استفاده می‌کرد، آن استفاده فقط در همین حد بود که مثلاً در اوایل آهنگ ملودی مختصری به این ساز محول می‌شد، یا امکان داشت که از چنگ برای جواب آواز خواننده استفاده شود. اما مایهٔ حیرت است که یمینی در آن کنسرت صدای چنگ را در کنار صدای سایر سازها قرار داده بود و نوازندهٔ چنگ در نود درصد کنسرت کاملاً و بدون وقفه مشغول نواختن سازش بود. یکی از فاکتورهای تنظیم برای یک قطعه موسیقی، استفاده مناسب و به موقع از سازهای زنده و الکترونیک است. همچنین هماهنگی بین سازهای موجود در یک ارکستر نیز یکی دیگر از فاکتورهای تنظیم مناسب است که در تنظیم‌های انجام شده توسط عبدی یمینی هر دوی این نکات به دقّت لحاظ گردیده‌است. ویژگی دیگری که از ابتدا تا پایان در کارنامه عبدی یمینی مشاهده می‌شد، دقت وی در نحوه انتخاب سازها برای یک قطعه موسیقی بود. به عنوان نمونه در یکی از کنسرت‌های داریوش، ارکستری کامل و کمیاب توسط عبدی یمینی رهبری گردید که در نوع خود کم‌نظیر بود. در آن کنسرت عبدی یمینی علاوه برنواختن کیبورد، رهبر ارکستر داریوش هم بود. موسیقی که عبدی یمینی به مخاطبین خود ارائه می‌داد، نشان دهنده این مطلب بود که وی شدیداً به استفاده از سازهای زنده معتقد است و از صداهای شبیه‌سازی شده استفاده نمی‌کند. این ویژگی یعنی عدم استفاده از صداهای شبیه‌سازی شده، یکی از ویژگی‌های همیشگی آثار عبدی یمینی بود. فرایند Sampling یا استفاده از صداهای شبیه‌سازی شده در ایران و سایر کشورهای اروپایی و آمریکا سابقهٔ طولانی دارد و بسیاری از آهنگسازان ایرانی و خارجی در آثار خویش از این تکنیک استفاده می‌کرده‌اند. با اینکه در زمانی که یمینی در عرصهٔ تنظیم و آهنگسازی فعالیت می‌کرد، استفاده از Sample در موسیقی پاپ ایرانی چندان رایج و همه گیر نشده بود، امّا با توجه به سایر ویژگی‌ها و شاخصه‌های کارهای او می‌توان گفت که حتی اگر در زمان یمینی Sampling همه گیر هم می‌شد، باز هم او و افرادی همچون او هرگز به سراغ این تکنولوژی نمی‌رفتند. تحصیلات و تجارب یمینی در زمینه موسیقی بود و با سازهای مختلف به صورت تئوری و عملی اینقدر آشنایی داشت که بتواند برای یک قطعه موسیقی، سازهای مختلف را انتخاب کند و مثل خیل عظیم آهنگسازان فعلی سراغ Sample نرود. علاوه بر این هر نوازنده‌ای افتخار می‌کرد که در کنار کسی همچون عبدی یمینی و سایر هم نسلی‌هایش فعالیت کند. کمااینکه آرمیک دشتچی (نوازنده مطرح گیتار) و همین‌طور بسیاری از موسیقیدانان و نوازندگان خارج از کشور بودند که همگی با کمال میل و افتخار با یمینی فعالیت کرده بودند. هم نسلان یمینی و همین‌طور بسیاری از دیگر کسانی که در کنار وی در زمینهٔ موسیقی فعالیت مستمر داشته‌اند، همگی بر خصوصیت‌های هنری و نبوغ و خلاقیت او تأکید دارند. برخی یمینی را حتی به عنوان مرد اول پیانوی ایران ستوده‌اند و در این مورد استدلال‌هایی ارائه کرده‌اند. اساساً بعد از اینکه نسل آهنگسازان و پیانیست‌هایی همچون عبدی یمینی، بابک بیات، واروژان، آندرانیک، صادق نوجوکی و… روی کار آمدند، ساز پیانو حضوری مستمر در موسیقی عامه پسند ایرانی و به‌طورکلی موسیقی پاپ پیدا کرد و رفته رفته با حضور سایر سازها همچون گیتار و… پیشرفت‌های زیادی در موسیقی ایرانی حاصل گردید، که بدون تردید در این پیشرفت همواره نام عبدی یمینی درخشش قابل توجهی دارد. وقتی به آهنگسازان این نسل اشاره می‌کنیم، بیش از هرچیز ساختارشکنی آن‌ها مورد توجه قرار می‌گیرد. بدون شک در آثار هرکدام از آهنگسازان این نسل پدیده‌های جدیدی دیده می‌شوند که همگی بیانگر پیشرفت موزیسین‌های ایرانی است. گرچه هیچ وقت سبک کاری پیانیست‌های نسل قبل به آن‌ها این اجازه را نمی‌داد که پیانو را با سازهایی غیر از ویلن و ویلنسل و تار و تمبک ترکیب کنند، اما در زمان افرادی همچون بیات، واروژان و اسفندیار منفردزاده و بخصوص عبدی یمینی سازهایی مثل گیتار آکوستیک و گیتار الکترونیک و سازهای ضربی هم در کنار پیانو قرار گرفتند. عده‌ای از منتقدان موسیقی معتقدند که عبدی یمینی به لحاظ اجرای پیانو، مهارت بیشتری نسبت به بابک بیات داشت. مخصوصاً در زمینه تنظیماتی که برای تعدادی از آهنگ‌های منصور نظیر خانگی، قاب و پاییز و همچنین آهنگ‌های داریوش اقبالی انجام داد، به چشم می‌آید. در واقع وی با این تنظیم‌ها نشان داد که در زمینه Full Acostic دست کمی از بیات ندارد. اما برخی نکات دیگر در مورد زندگی هنری عبدی یمینی که باید به آن‌ها توجه کرد: عبدی یمینی به غیر از پیانو بر سازهایی نظیر گیتار هم تسلط داشت. نمونه‌های متعددی که حاکی از این تسلط وی هستند، می‌توان ارائه داد. مثلاً در قطعه پل از محمد خاکپور و همچنین در قطعه عطرگل یخ از منصور صدای گیتار به زیبایی و مهارت تمام در زیربنای صدای خواننده جای داده شده‌است. همچنین جواب آوازهای گیتار در این دو قطعه به طرز بسیار استادانه‌ای تنظیم گردیده‌است. همچنین در قطعه «تمام ناتمام من» عبدی یمینی به زیبایی از تکنیک Tremolo در ساز گیتار استفاده شده‌است. عبدی یمینی با سازهای الکترونیک آشنایی داشت. می‌توان به آهنگ‌های تصویر آخر و شاخه شکسته در این مورد اشاره کرد. همچنین تسلط وی در پیانو هم به خوبی در آهنگ‌هایش مشخص است. همنوازی‌هایی که او با ارکستر پیانو داشت و همچنین جواب آواز خواننده در آهنگ‌های مختلف مخصوصاً آهنگ‌های قاب و خانگی از منصور جزو نمونه‌هایی هستند که هنوز هم در موسیقی ما تکرار نشده‌است. از اینها گذشته، آلبوم «امان از» با صدای داریوش، یکی از آثار یمینی است که آشکارا یک جهش و اتفاق بزرگ در موسیقی پاپ ایران به‌شمار می‌آید که هنوز هم به نوعی، دست نیافتنی و تکرارناشدنی به نظر می‌آید. به ویژه خود آهنگ امان در این آلبوم که از آبرومندترین آثار راک ساخته شده توسط یک هنرمند ایرانی محسوب می‌شود. برای مشخص شدن اختلاف سطح آهنگسازی عبدی در این آلبوم و برخی آثار دیگرش، کافی است تا به‌طور مشخص قطعهٔ «به تکرار غم نیما» را با بهترین ساخته‌های دیگر بزرگان موسیقی مقایسه کرد تا در نهایت بدین نتیجه رسید که اینهمه دقت و حوصله و ذوق و سلیقه در این قبیل آثار عبدی یمینی، حقیقتاً شگفت‌انگیز است. در این آهنگ، از اورتور و مقدمه چینی طولانی و البته به جای ارائه شده در ابتدای آهنگ، تا تغییر گام‌های فوق العادهٔ آن و نیز استفادهٔ حیرت‌آور از سینتی سایزر برای افکت‌های الکتریک گیتار، و… همه و همه اثر عبدی یمینی را مهیای تبدیل شدن به یک شاهکار بی بدیل می‌کنند. به همین ترتیب در ترانهٔ «به بچه هامون چی بگیم؟»، باز هم با صدای داریوش که طی آن عبدی یمینی شعر اردلان سرفراز را به رساترین شکل ممکن فریاد کرده‌است. در واقع بزرگترین برگ برندهٔ یمینی تسلط عجیبی بود که وی بر روی کیبورد داشت و از این ساز بهترین استفاده را برای زیر سازی کارهایش می‌نمود. در آثار عبدی یمینی به سختی می‌توان نقطه ضعفی پیدا کرد و همه چیز در آثار او، به نحوی در بالاترین سطح ممکن برای یک هنرمند ایرانی قرار می‌گیرند. موسیقی عبدی یمینی هم را می‌توان در نسل جدید «موسیقی معترض» تعریف کرد. موسیقی عبدی یمینی، هم متفاوت بود؛ هم جدی بود و هم معترض. تمام مطالب و نکاتی که گفته شد، دلایلی بر این واقعیت هستند که نام عبدی یمینی همواره بر قله هنر ایران جاودانه مانده و جاودانگی آهنگ‌هایش تا ابدیت در زهن نسل‌ها باقی خواهد ماند.", "version_id": "967550363212855808"},
{"wikidata_id": "Q6734323", "text": "محمود بیاتی زندگینامه محمود بیاتی متولد سال ۱۳۰۷ و امروز مقیم کشور امریکا است. او در حال حاضر 90 ساله است و هر از گاهی به ایران آمده و از دوستان و خانواده دیدار می‌کند. وی در دوران تحصیل در دبیرستان، کاپیتان تیم آموزشگاه‌های تهران بود و از همان جا به عضویت تیم جوانان تهران درآمد. در سال ۱۳۲۹ در جریان سفر تیم ملی ترکیه به ایران با ترکیب تیم ملی بزرگسالان برای اولین بار بازی ملی انجام داد. او پیراهن تیم ملی را تا سال ۱۳۳۷ به‌طور مستمر بر تن داشت و در تمام این سال ها، همواره جزء بهترین‌ها بود. بیاتی فن بیان بسیار قوی داشت و با همین فن بیان بازیکنان را اداره می‌کرد. او تحصیلکرده دانشکده افسری بود. در سال‌های بعد هم بودند مربیانی که با داشتن تحصیلات در دانشکده افسری روی نیمکت تیم ملی نشستند، در واقع حضور در تیم پاس بازیکنان آن دوره را در این میسر قرار می داد که در دانشکده افسری مشغول تحصیل شوند و مربیانی چون حشمت مهاجرانی و حسن حبیبی که در دهه‌های ۱۳۵۰ و ۱۳۶۰ روی نیمکت ملی نشستند از این امتیاز بهره مند بودند. در این میان مهاجرانی یک ویژگی برجسته داشت آن هم روابط عمومی عالی او بود. محمود بیاتی یکی از مربیان تاریخ تیم ملی فوتبال ایران است که رهبری این تیم را در 2 دوره برعهده داشت و هر بار دستیار اول او در راه اداره تیم ملی فوتبال، محمد برادرش بود. اصولاً محمود بیاتی، احمد بیاتی و محمد بیاتی یکی از چند برادر معروف در تاریخ فوتبال ایران هستند و تنها برادرانی که در تاریخ فوتبال ایران هم‌زمان با هم اداره تیم ملی فوتبال را برعهده گرفتند همین برادران معروف بیاتی بودند. محمود بیاتی یک هافبک میانی در ترکیب آبی پوشان پایتخت بود. بعد خداحافظی از فوتبال، محمود بیاتی مربیگری را آغاز کرد و در تیم باشگاهش به کار پرداخت، دو - سه سال تاج سابق را هدایت کرد و سپس در فروردین سال ۱۳۴۷ سرمربی تیم ملی شد. دور اول موفقیت در سال ۱۳۴۷ و در اردیبهشت ماه، مسابقات چهارمین دوره جام ملت‌های آسیا به میزبانی کشورمان برگزار شد. در این دوره از رقابت‌ها تیم ملی فوتبال کشورمان به عنوان قهرمانی رسید. محمود بیاتی با هدایت مثال زدنی تیم ملی فوتبال کشورمان نشان داد که به خوبی با کار خود آشنا است. تیم ملی در این دیدارها هر چهار حریف خود را با شکست رو به رو ساخت. بعد از این رقابت‌ها محمود بیاتی به خاطر درگیری با مشکلات کاری از مسوولیت خود استعفا داد و جای خود را به رایکوف داد. دور دوم مربیگری بعد از قهرمانی تیم ملی در جام ملت‌های ۱۹۷۲ و صعود به المپیک ۱۹۷۲، مسوولان وقت فدراسیون مرتکب اشتباهی بزرگ شدند و بی اعتنا به عوامل دخیل در صعود و قهرمانی از وجود محمود بیاتی به جای پرویز دهداری و محمد رنجبر در تیم ملی بهره بردند. استفاده از بیاتی در دور دوم منطقی نبود. تیم ملی در دوران دوم مربیگری بیاتی نتایج خوبی به دست نیاورد و در مسابقات مقدماتی جام جهانی ۱۹۷۴ آلمان هم حذف شد و موفق نشد حضور در جام جهانی را تجربه کند.", "version_id": "8655053588647373866"},
{"wikidata_id": "Q1354097", "text": "دانشگاه کابل پیشینه دانشگاه کابل، به عنوان نخستین نهاد آموزش عالی در افغانستان، در سال ۱۳۱۱ خورشیدی تأسیس شد. در سال ۱۳۱۱ ه‍.ش / ۱۹۳۲ م. عصر محمد نادرشاه نخستین پایه دانشکده کابل نهاده شد و دانشکده طبی کابل (دانشکده علوم طبی کابل) تأسیس گردید. دانشکده مذکور در آن زمان تحت سرپرستی دو تن از متخصصین افغان بنام‌های پرفیسور دکتر محمد فیس ملکزاده و امین‌الله طاهری بود، در سال ۱۳۱۷ ه‍.ش / ۱۹۳۸ م. (یعنی در عصر محمد ظاهرشاه)دانشکده حقوق و علوم سیاسی و در تاریخ ۱۳۲۲ ه‍.ش / ۱۹۴۳ م. دنشکده سیانس و در سال ۱۳۲۳ ه‍.ش / ۱۹۴۴ م. دانشکده ادبیات تأسیس گردید. وجود این دانشکده‌ها سبب شد که دولت افغانستان قدم بزرگ‌تری بردارد و بنیاد دانشکده کابل را بگذارد. بدین قرار، در سال ۱۳۲۵ ه‍.ش / ۱۹۴۶ م. محفل بزرگی برای تأسیس دانشکده کابل منعقد شد. دانشگاه کابل دارای پانزده دانشکده می‌باشد، کابل بستر خوب فعالیت‌های سیاسی برای احزاب سیاسی بوده و همیشه مورد استفادهٔ سوء قرار گرفته‌است. روی این ملحوظ، دنشگاه کابل در تغییر حکومت‌های پیشین نقش مهمی داشته‌است. در دانشگاه کابل با مخالفت‌های شدید بین پشتو زبان‌ها و فارسی‌زبان‌ها جریان داشته و در پهلوی این تعصبات، تعصبات مذهبی، سن و سال استادان کهن‌سال و جوان نیز جزو چالش‌های جدید در سر راه نوسازی و شگوفایی دانشگاه کابل است. استادان کهن‌سال بیشتر با جزوه‌های کهنه آراسته بوده در حالی که استادان جوان بیشتر آرزو دارند تا خلأ بزرگی که بین فناوری جدید و سیستم کهنه و فرسوده گذشته وجود دارد از بین برده شود. قابل یادآوریست که دانشگاه کابل در دو بخش روزانه و شبانه به تدریس می‌پردازد. بازسازی در ماه ژانویهٔ سال ۲۰۰۴ میلادی این دانشگاه فقط دارای ۲۴ عدد کامپیوتر و یک عدد گوشی ضربان سنج طبی بود، در نتیجه فعالیت دوبارهٔ این دنشگاه با هزینه‌ای معادل ۶۴ میلیون دالر آمریکایی برآورد شده بود. بنابراین به منظور برداشتن گامی در پروسهٔ ترمیم، دانشگاه کابل مشارکتی همراه با چهار دانشگاه خارجی که شامل دانشگاه پردیو و دانشگاه آریزونا از ایالت متحده آمریکا هم می‌شد آغاز نمود. در سال ۲۰۰۷ میلادی کشور ایران، همسایهٔ غربی افغانستان، تعداد ۲۵٬۰۰۰ کتاب را به دانشگاه کابل اهدا نموده و مبلغ ۸۰۰٬۰۰۰ دالر آمریکایی نیز برای اهداء به بخش دندانپزشکی این دانشگاه اختصاص داده‌است. در ماه ژوئیه سال ۲۰۱۰ میلادی، پاکستان همسایهٔ دیگر افغانستان نیز یک پروژهٔ ساختمانی با هزینه‌ای معادل ۱۰ میلیون دالر آمریکایی را به منظور بازسازی قسمت هنر دانشگاه کابل بنا نمودند. بناهای دانشگاه کابل نخستین بنای دانشگاه کابل ساختمان دانشکده پزشکی و ملحقات آن است که مدت‌ها قبل از اعمار و تمرکز دانشکده‌ها و اداره دانشکده در محوطه موجوده بنا شده‌است. متعاقب آن عمارت دانشکده‌های علوم طبیعی و فارمسی (داروسازی) که نزدیک یکدیگر قرار دارند، به آن افزوده شد. تهداب ساختمان اداری و دانشکده‌های دنشگاه در سال ۱۳۲۳ گذاشته شد و در سال ۱۳۴۳ دنشگاه به این ساختمان انتقال یافت. قبل از آن بعضی از دانشکده‌ها به صورت پراکنده و دور از هم دیگر در نقاط مختلف شهر به فاصله‌های بعید از ریاست پوهنتون که گاهی در تعمیر انستیتوت کیمیا واقع پل باغ عمومی و گاهی در شهر نو قرار داشت. دانشکده‌ها از خود لیلیه‌های جداگانه داشتند که آن هم در نقاط مختلف شهر پراکنده بود. اعمار و انتقال دنشگاه با تمام موسسات و ادارات مربوط آن به محوطه و تعمیر جدید به دانشگاه روح تازه‌ای بخشید. دانشکده‌ها دور هم جمع شدند. کتابخانه دانشگاه در عمارت موجوده که دارای تالارهای بزرگ و بخش‌های مختلف است، مرکزیت حاصل نموده و با سامان و لوازم روز مجهز ساخته شد. دنشگاه برای انجام فعالیت‌های آکادمیک و کلتوری یک ادیتوریم عصری را در مرکز محوطه خود جا داد. همچنان برای اجرای ورزش‌ها و بازی‌های دسته جمعی و انفرادی دارای یک جمنازیم نیز گردید. دانشکده‌های دانشگاه کابل از نقاط مختلف شهر کابل دور هم جمع شده بعضی در مجتمع مستقل و بعضاً به صورت مشترک در یک عمارت ولی بزرگ و دو طبقه‌ای جایگزین شدند. دانشکده حقوق و علوم سیاسی، ادبیات، علوم طبیعی، اقتصاد، شرعیات، تعلیم و تربیه با ریاست و دفاتر مرکزی دنشگاه در تعمیر مرکزی که با ادیتوریم پیوست است، جایگزین شدند. دانشکده مهندسی و دانشکده کشاورزی در عمارت مستقل، مجهز با تمام وسایل تدریس عملی و نظری نقل مکان کرد. تمام محصلین در لیلیه عمومی «چهار باله» سه طبقه‌ای که در وسط آن کافه تریا و دفاتر، آشپزخانه با انبارها و ذخیره خانه‌ها قرار دارد، که فضای دوستانه را بین محصلین ایجاد کرده‌است. با اعمار و تکمیل بناهای جدید ۹۵ اتاقی در سال ۱۳۶۰، دانشکده‌های ادبیات و علوم انسانی، اقتصاد و دانشکده طب کابل در آن مستقر گردید. عمارات جدید یکی به تعقیب دیگر در سال ۱۳۶۱ و اوایل سال ۱۳۶۲، اولی به نام انستیتوت کیمیا، جدیدترین و مجهزترین ساختمان دو طبقه‌ای با طراحی خاص دانشگاه و دیگری به نام اتاق‌های درسی «سه باله» و سه منزله که در آن دانشکده علوم وترنری و دانشکده زمین‌شناسی انتقال یافت، برای استفاده و بهره‌برداری آماده شد. استادان دانشگاه کابل دوره دوم فعالیت این دانشگاه در حقیقت دروه انتقالی دولت اسلامی افغانستان بعد از طالبان (سال ۲۰۰۲ م) می‌باشد و این دانشگاه تلاش دارد که حداقل آن اعتبار از دست رفته قبلی خویش را بدست آورد که این امر فقط با استادان مجرب و متخصص امکانپذیر خواهد بود.", "version_id": "3664088565266989932"},
{"wikidata_id": "Q23700481", "text": "صنعت تبلیغات صنعت تبلیغات، صنعتی جهانی از علم روابط عمومی است. بسیاری شرکت‌های بازاریابی، رسانه‌ها و آژانس‌های تبلیغاتی، امروزه توسط چند هلدینگ بین‌المللی نظیر (wwp plc ,omnicom, publicis groupe ,interpublic and dentsu) کنترل می‌شود. این صنعت، یک کسب و کار چند میلیارد دلاری است که تولیدکننده و مصرف‌کننده را به یکدیگر پیوند می‌دهد. دامنهٔ این صنعت از سازمان‌های غیرانتفاعی تاشرکت fortune 500 گسترده‌است. درآمد آژانس‌های تبلیغاتی آمریکا (بیش از ۶۵۰۰۰ هزار کسب و کار تبلیغاتی که ۲۴۸۰۰۰نفر اشتغال ایجاد کرده‌اند) ۱۶۶٫۸میلیارد دلار در سال ۲۰۱۴ بوده‌است. در سال ۲۰۱۶ فروش تبلیغات جهانی به ۴۹۳ میلیارد دلار رسید. در سال ۲۰۱۷، برای اولین بار تبلیغات دیجیتال از تبلیغات تلویزیونی پیشی گرفت.", "version_id": "13478197105932085750"},
{"wikidata_id": "Q5959036", "text": "گروه تئاتر لیو گروه تئاتر لیْوْ (به انگلیسی: Leev) یکی گروه‌های تئاتر ایران در تهران است. تاریخچه در فضای متن محور جامعهٔ تئاتری ایران، ایدهٔ تشکیل گروه لیو توسط محمدحسن معجونی، مریم مجد و ندا رضوی‌پور با هدف تمرکز بر اجرا شکل گرفت. گروه تئاتر لیو در سال ۱۳۷۶ کار خود را با فعالیت‌های آموزشی و کار بر روی متونی که جنبهٔ اجرایی–بصری قوی‌تری دارند، آغاز کرد اما شروع فعالیت اجرایی گروه به سال ۱۳۸۰ بازمی‌گردد. جوایز این گروه در هفتمین جشن منتقدین خانهٔ تئاتر ایران که در مرداد سال ۱۳۸۷ برگزار شد، به دلیل تلاش در جهت فعالیت‌های پژوهشی تئاتر به عنوان «گروه برتر سال ۱۳۸۶» برگزیده و موفق به دریافت نشان نوشین شد.", "version_id": "1666288465592366801"},
{"wikidata_id": "Q465563", "text": "جراح‌ماهیان شناسه‌ها بدن از دو پهلو فشرده. بالهٔ پشتی دارای ۴ الی ۹ عدد خار. بالهٔ مخرجی طویل و دارای ۲ تا ۳ عدد خار در دو طرف ساقهٔ دمی دارای یک خار جانبی. خارهای جانبی درون شیاری قرار می‌گیرند و در هنگام خطر از شیار بیرون می‌آیند. بدن پوشیده از فلس از نوع شانه‌ای می‌باشند . زیستگاه بیشتر در مناطقی با بستر سخت زیست می‌کنند نظیر مناطق صخره‌ای مرجانی. درآبهای ساحلی تا عمق ۲۰ متری و بعضی از اعضای این خانواده در اعماق بیشتر یافت می‌شوند. روزها فعال بوده و شبها در میان صخره‌ها و مرجان‌ها پناه می‌گیرند به صورت دسته‌های کوچک یا بزرگ حرکت می‌کنند. نمونه‌های جوان معمولاً در خورها و ریزشگاه رودخانه‌ها و آبگیرهای کم عمق ساحلی با شوری زیاد حضور دارند از لحاظ تغذیه‌ای گیاهخوار می‌باشند.مخصوصا در روستای بینک از توابع گناوه زندگی می کنند . ارزش شیلاتی به‌صورت تازه و یخ زده مورد استفاده قرار می‌گیرد. از جنبهٔ زینتی به‌عنوان آبزی صادراتی دارای اهمیت هستند. ابزار صید قلاب. تورهای ثابت عمقی. کف‌روب (ترال) و انواع گرگور. قلاب. تورهای ثابت عمقی. کف‌روب (ترال) و انواع گرگور و مواد منفجره مانند: دینامیت و ... .", "version_id": "4629502313820326996"},
{"wikidata_id": "Q6203056", "text": "جیریا جمعیت براساس سرشماری مرکز آمار ایران در سال ۱۳۸۵، جمعیت آن ۳۸۹۶ نفر (۱۰۵۰خانوار) برآورد شده‌است. لهجه گویش مردم جیریا به زبان فارسی با لهجه خاص منطقه است که به گویش یکی از بخش های آن منطقه به نام ساروق شباهت کمی دارد و با توجه به قدمت بیشتر روستای جیریا، گویش آن بخش (ساروق) تحت تاثیر این روستا (جیریا) قرار گرفته است. اماکن متبرکه و جاذبه‌های گردشگری امازاده یحیی و امام زاده شاهزاده حسین از اماکن مقدسه این روستا می‌باشد. از جاذبه‌های گردشگری می‌توان به قله بهمه، قنات و باغات آبخوران (آخوران) اشاره نمود. قالی فرش ساروق (جیریا) از کیفیت و اصالت بالایی برخوردار است. بانوان روستای جیریا تبحری خاص در بافت قالی دارند، تلاش چند صد ساله مردان و زنان این روستا نام تجاری فرش ساروق را رقم زده‌است، به‌طوری‌که تجار کشورهای اروپایی و آمریکایی با برند ساروق آشنا هستند. طراحی نقشه، نقش‌بندی و رنگ‌بندی بافته‌های اهالی این روستا به قدری چشم‌نواز است که می‌توان ساعت‌ها بدون خستگی به این هنر که حاصل دسترنج زنان و دختران این روستاست نگریست، اما چه حاصل که انگیزه و امید بافندگان این روستا نیز در حال از بین رفتن است. متأسفانه با وجود اینکه یک خانواده برای بافت فرش ممکن است یک سال یا بیشتر وقت صرف کرده و همه هزینه‌های مالی برای بافت فرش و حتی آسیب‌های جسمی را تحمل کند، اما در نهایت دلالان و واسطه‌گران این دسترنج یکساله را به قیمت واقعی آن نمی‌خرند، اهالی روستای جیریا به ویژه زنان و دختران در وضعیت خوب اقتصادی به سر نمی‌برند، آن دسته از فرش‌های دستبافت جیریا هم که خریداری شده، به اسم ساروق به بازار عرضه می‌شود و این امر پذیرفتنی نیست. این شرایط نیازمند رسیدگی است، در صورت عدم توجه مسئولان و سرمایه‌گذاری مسلماً فرش باکیفیت جیریا از دست خواهد رفت.", "version_id": "2033887948278732674"},
{"wikidata_id": "Q5962522", "text": "محمد راسخ مهند زندگی محمد راسخ مهند در سال ۱۳۵۲ در همدان متولد شد. پس از طی دوره کارشناسی مترجمی زبان انگلیسی، دوره فوق‌لیسانس و دکترای زبان‌شناسی را در دانشگاه علامه طباطبایی گذراند و در سال ۱۳۸۲ از رساله دکتری خود دفاع کرد. از آن پس در گروه زبان‌شناسی دانشگاه بوعلی سینا مشغول تدریس و تحقیق است. او پس از طی کردن دوره‌های استادیاری و دانشیاری، در سال ۱۳۹۳ به رتبه استادی این دانشگاه رسید. راسخ مهند تا کنون بیش از ۳۰ مقاله در مجلات علمی مختلف نوشته‌است که بیشتر آنها در زمینه نحو زبان فارسی‌ست.", "version_id": "12949847001307122919"},
{"wikidata_id": "Q1517781", "text": "میگو معرفی سخت پوستان (Crustacea)، بزرگترین رده از شاخه بند پایان (Arthropda) بوده که بیش از ۴۲ هزار گونه در آن جای دارند. خانواده پنائیده (Penaeidae)، بزرگترین خانواده سخت پوستان هستند که در این خانواده، ۱۲ جنس قرار دارند که۸۰٪ آنها از نظر تجاری مهم بوده و بنام میگو(Shrimp)معرفی می‌گردند. بدن میگوهای پنائیده دراز و خمیده می‌باشد. طول بدن آنها متفاوت و گاهی تا ۲۵۰ میلی‌متر و وزن آنها تا بیش از ۳۰۰ گرم نیز می‌رسد. بدن آنها از دو قسمت سر سینه و شکم تشکیل شده‌است. رنگ بدن نیز در بین گونه‌ها از تنوع زیادی برخوردار است و از سفید متمایل به سبز- خاکستری در میگوی سفید و در میگوی هندی از سفید تا صورتی و در میگوی ببری تا سبز تغییر می‌کند. رنگ بدن در بین افراد متعلق به یک گونه نیز ثابت نبوده و بسته به شرایط محیط زیست آن از قبیل درجه حرارت، درجه شوری، مواد غذایی، رنگ محیط و ابتلا به بیماری‌ها ممکن است کاملاً تغییر نماید . چرخه زندگی میگو چرخه زندگی میگو شامل این مراحل می‌باشد: تخم، لارو (ناپلی، پروتوزوآ، مایسیس) پست لارو، میگوی جوان و میگوی بالغ. تخم ریزی فرایند تخم ریزی معمولاً در چند دقیقه و عمدتاً در ساعات ۳۰ و ۲۲ تا ۳۰ دقیقه بامداد انجام می‌شود. قبل از شروع به تخم‌ریزی، میگوی ماده در کف تانک تخم ریزی قرار گرفته و استراحت می‌کند. پس از آن با یک حرکت آرام به سمت بالا شنا می‌کند و همزمان قسمت تنه را خم می‌کند و در حین شنای آرام، تخمکها را در محیط آب رها می‌کند. همزمان با رهاسازی تخمکها در آب و با حرکت پاهای شنای خود، تخمکها و اسپرمها را به سرعت با هم مخلوط می‌کند. لقاح خارجی است و در محیط بیرون انجام می‌شود. اما در جهت افزایش درصد لقاح، میگو استفاده از پاهای قدم‌زن، اقدام به ایجاد یک محیط تقریباً بسته تحت عنوان اتاقک لقاح Fertilization Chamber می‌نماید. اسپرماتوزوئیدهای خارج شده از اسپرماتوفور و تخمکها وارد این محفظه شده و قبل از اینکه در محیط آب پراکنده شوند، لقاح رخ می‌دهد. انکوباسیون تخم پوشش ژله‌ای اطراف تخم در مدت ۴۰–۳۰ دقیقه بعد از تخم ریزی ناپدید می‌شود و تخم شکل کروی به خود می‌گیرد. در این زمان سلول جنینی شروع به اولین تقسیم می‌نماید. ۵/۲–۲ ساعت بعد از تخم‌ریزی در اطراف جنین یک غشاء تکامل یافته ایجاد می‌گردد. زمان تخم گشایی ۱۴–۱۲ ساعت بعد از تخم ریزی است. اولین مرحله لاروی پس از خروج تخم تحت عنوان ناپلیوس I نامیده می‌شود. مرحله ناپلیوس اولین مرحله لاروی بعد از تخم گشایی ناپلیوس نام دارد که خود شامل ۶ زیر مرحله است در این مرحله لارو پنج مرحله پوست‌اندازی دارد و بعد از پوست اندازی ششم وارد مرحله بعدی لاروی می‌شود. اندازه ناپلیوس‌ها بین ۳۲/۰–۲۸/۰ میلیمتر است و بدن آنها یک قطعه‌ای است. ناپلی‌ها دارای سه زوج زائده است زوج اول جلوی دهان قرار دارد و بعداً تبدیل به آنتنول می‌شود. زوج دوم در کنار دهان قرار دارد و در حیوان بالغ تبدیل به آنتن می‌شود. زوج سوم زوائد که تبدیل به آرواره‌های پایینی می‌شود. ناپلیوس بعد از خروج از تخم به مدت ۴–۳ دقیقه ساکن است سپس به صورت پراکنده حرکاتی از خود نشان می‌دهد. بعد از ۲۰ دقیقه حرکات آن تند می‌شود و نسبت به نور واکنش نشان می‌دهد. ناپلی فاقد حفره دهانی و مخرج است و برای تغذیه از باقیمانده زرده استفاده می‌کند. در زیرمرحله‌های ناپلی، پوست‌اندازی مکرر و افزایش طول، افزایش تعداد مویچه‌ها بر روی اندام، افزایش دوشاخه شدن قسمت انتهایی و تکامل زوائد شکمی صورت می‌گیرد. در پایان این مرحله طول ناپلی تقریباً ۵۰۰ میکرون است. پوست‌اندازی ششم و ورود به مرحله بعدی یعنی پروتوزوآ ۳۶–۳۰ ساعت بعد صورت می‌گیرد. در پایان این مرحله تعداد زوائد لارو به هفت زوج می‌رسد. مرحله پروتوزوآ در این مرحله سه بار پوست اندازی می‌کند. بعد از پوست اندازی سوم که حدوداً ۶ روز به طول می‌انجامد لارو از این مرحله عبور می‌کند. یکی ازمهمترین مسائل مورد توجه در این مرحله، شروع تغذیه میگو است رفتار شنای میگو دچار تغییراتی می‌شود و میگو شنای ممتد پیدا می‌کند و بدین وسیله به جستجوی غذا می‌پردازد. نوزاد میگو در این مرحله قادر است از ذرات غذایی معلق و پلانکتونهای موجود در آب که اندازه آنها بین ۳۰–۳ میکرون است، تغذیه کند. اولین مرحله پروتوزوآ که1 Z نام دارد، فاقد چشم مرکب است و در خاتمه مرحله1 Z، چشم مرکب پدیدار می‌شود. همچنین در این مرحله نیمه انتهایی بدن که بعداً به بخش شکم تبدیل خواهد شد، به‌صورت ۶ قطعه‌ای، کاملاً دراز، استوانه‌ای و باریک است و فاقد پوسته سخت خارجی می‌باشد. تلسون در این مرحله کاملاً رشد کرده و بدن قابل تفکیک به دو بخش اصلی است. در مرحله2 Z چشمها کاملاً برجسته می‌شود؛ و بر روی پایه‌های چشمی قابل تشخیص است. روستروم رشد می‌کند که در قسمت جلوی کاراپاس قابل مشاهده است. مایسیس نوزاد میگو پس از پوست‌اندازی نهم خود وارد این مرحله می‌شود. در این مرحله نوزاد میگو کم‌کم حرکت به سمت کف و بستر را شروع می‌کند. در محیط طبیعی مایسیس از زئوپلانکتون‌ها تغذیه می‌کند. این مرحله دارای سه زیرمرحله است و حدوداً سه روز به طول می‌انجامد. در آخرین زیرمرحله پاهای شنا کاملاً رشد یافته و بندبند می‌شود و گاهی لاروها در این مرحله کاملاً در بستر ساکن می‌شوند. مرحله پست‌لاروی (پس نوزادی) نوزاد میگو در این مرحله به شکل موجود بالغ است. اگر چه هنوز اندازه آن کوچک است مرحله پلانکتونی چرخه زندگی آن به اتمام رسیده‌است و طی حرکات مهاجرتی خود به آبهای کم عمق ساحلی رسیده‌است. رنگ بدن آن شفاف است و از غذاهای جانوری مانند روتیفر، ناپلی آرتمیا و سایر پلانکتونهای جانوری استفاده می‌کند. تعیین مراحل پست‌لاروی براساس روزهایی که نوزاد میگو در این مرحله سپری می‌کند، تعیین می‌شود. بتدریج که بر عمر پست‌لارو اضافه می‌شود، از شفافیت بدن کاسته شده و رنگ آن تیره‌تر می‌گردد. نوزاد پست لارو قابلیت تحمل شرایط نامناسب محیطی را دارد و به همین دلیل نوسانات شوری و دما موجود در زیستگاه‌های ساحلی را به راحتی پشت سر می‌گذارد. دلایل مختلفی برای تمایل پست‌لارو به زیست در این مناطق بیان شده‌است که می‌توان به مواردی همچون غریزه طبیعی، جریان جزر و مد، وزش باد و نیز شنا میگو نسبت داد. در ادامه مراحل تکاملی و زمانی که بچه میگو کاملاً به والدین خود شبیه شد، وارد مرحله جوانی می‌شود. در این مرحله بچه میگوها به صورت توده‌های بزرگ، حرکت به سمت دهانه خورها و خلیج را شروع کرده و به سمت مناطق عمیقتر برمی‌گردند. در انتها این مسیر مهاجرتی میگوها به مرحله پیش بلوغ می‌رسند. در مرحله جوانی فرمول دندانی روستروم کامل می‌شود و بچه میگو تمام خصوصیات میگو بالغ بغیر از اندامهای تناسلی را دار و میگوی بالغ پس از جفتگیری و تخم‌ریزی مناطق عمیق یک چرخه جدید زیستی را پایه‌گذاری می‌کند. بقیه مراحل زندگی میگو در این مناطق سپری می‌شود. قسمت سر سینه (Cephalothorax) دو جفت آنتن دارد که دارای وظیفه حسی – تعادلی می‌باشند. ضمائم دهانی شامل ماندیبول و ماگزیلا می‌باشند که بترتیب درگرفتن غذا و تنفس نقش دارند. پایه چشم‌ها بر روی اولین قطعه سری قرار گرفته‌است که در انتهای آن یک چشم مرکب قرار دارد. رئوپودها (pereiopods) شامل ۵ جفت می‌باشد که دو جفت اول آن در بخش انتهایی دارای بخشی گیره مانند بنام انبرک می‌باشد که به کمک این انبرکها به تغذیه جانور کمک می‌کند و از آن بعنوان چنگال برای غذا خوردن استفاده می‌کند که به آن Pereiopods Chelipods یا Chelipeds گفته می‌شود و بقیه پاها که Pereiopods نامیده می‌شوند، فاقد انبرک بوده و بخش انتهایی آنها به ناخن ختم می‌شود و وظیفه آنها حرکت بر روی بستر و کمک به حفر گودال جهت فرورفتن در بستر می‌باشد. در تصویر زیر Pereiopodها مشخص شده‌اند. کاراپاس که یکپارچه بوده و سطوح پشتی و جانبی را حفاظت می‌کند. روستروم در انتهای قسمت جلوئی بدن، زائده نوک تیزی بنام روستروم (Rostrum) قرار دارد که در لبه‌های آن دندانه‌هایی وجود دارد که کلید تشخیص انواع گونه‌ها می‌باشد. (Abdomen) قسمت شکم این بخش از شش بند تشکیل شده‌است. این بخش شامل pleopods یا swimmeras (پاهای شنا) می‌شود که برای شنا کردن و کمک به تنفس بوده و در جنس ماده برای کمک در نگهداری و باروری و آزاد کردن تخمها نیز بکار گرفته می‌شوند. بخش انتهائی شکم شامل Telson و دو جفت Uropod می‌باشد. Uropodها در هنگام شنا وظیفه سکان کشتی یا فرمان را بعهده دارد و جهت شنای میگو را مشخص می‌کند که در این شکل مشخص شده‌است. Telson در واقع مقعد جانور محسوب می‌شود. دستگاه گردش خون دستگاه گردش خون در میگوها از نوع باز بوده و از چهار بخش اصلی سینوسها، قلب، سرخرگها و کانالهای خونی تشکیل می‌شود. قلب در میگو به‌صورت توده ای عضلانی و به شکل نامنظم می‌باشد. بافت خونی میگوها بی‌رنگ بوده و شامل پلاسما، گلبول سفید و رنگدانه‌های تنفسی (هموسیانین) می‌باشد. هموسیانین بی‌رنگ است ودر ترکیب با اکسیژن رنگ آن به آبی تغییر می‌کند. دستگاه تنفسی آبشش‌ها در دو ردیف طولی، در دو طرف ناحیه سینه ای و در حفره ای که بوسیله کاراپاس پوشیده می‌شود قرار دارند. هر آبشش از یک محور مرکزی که در طول آن صفحات آبششی قرار گرفته‌اند تشکیل می‌شود و این صفحات دارای بریدگیهایی می‌باشند که به شکل شاخه‌های درخت نمایان می‌شوند و از اینرو به آن Dendrobranchiate می‌گویند. در هر طرف بدن حداقل ۶ سری برانشی وجود دارد. دستگاه گوارش این دستگاه شامل لوله گوارشی طویلی است که از دهان تا مخرج جانور امتداد دارد. بخش پیشین این لوله شامل شکاف و حفره دهانی، اندام‌های گیرنده و خردکننده غذا، مری و معده می‌باشد که وظیفه آنها گرفتن و خرد کردن مواد غذائی است. بخش میانی وظیفه هضم شیمیائی و جذب مواد غذائی را برعهده دارد. وظیفه بخش انتهائی هدایت و شکل‌دادن به مدفوع است. در بخش قدامی و میانی لوله گوارشی آنزیم‌های مختلفی ترشح می‌شود که به هضم غذا کمک می‌نمایند. روده‌ها از سه قسمت قدامی، میانی و خلفی تشکیل شده‌اند. هپاتوپانکراس بعنوان اندام ترشحی (آزاد کننده برخی از آنزیم‌های گوارشی)، ذخیره کننده (چربی‌ها و برخی از عناصر نظیر کلسیم) و خونساز دارای یک ارتباط ساختمانی و فیزیولوژیکی با لوله گوارشی می‌باشد و در قسمت روده میانی قرار دارد. دستگاه دفع در میگوها شامل یک جفت غده آنتنی یا غده سبز (Green (or Antennal) Gland) است (درشکل مشخص شده‌است) که در قاعده هر یک از دومین جفت آنتن‌ها واقع شده‌اند. وظیفه این دستگاه دفع مواد زائد و کمک در فرایند تنظیم اسمزی است. با توجه به اینکه در موقع پوست اندازی مقدار زیادی مواد ازته و معدنی با پوسته جدا شده و دفع می‌شوند، لذا پوست اندازی را می‌توان نوعی مکانیسم دفعی تلقی نمود. دستگاه عصبی این دستگاه شامل یک طناب عصبی و مجموعه ای از گره‌های عصبی ((Ganglion می‌باشد که شامل سه گروه عقده‌های فوق مری، عقده‌های زیر مری و عقده‌های عصبی می‌باشند. انتهای رشته عصبی در تلسون و اروپودها انتشار می‌یابد. دستگاه تولید مثل در بیشتر گونه‌ها، جنس نر و ماده از هم جدا هستند. در خانواده پنائیده، همه میگوها از ابتدا جنسیت مشخصی دارند ولی در گونه‌هایی همانند پاندالوس (Pandalus) ابتدا نر بوده و بعداً به ماده تغییر جنسیت می‌دهند. دستگاه تولید مثل ماده شامل تخمدانها، مجرای تخمک بر، منفذ و قسمت خارجی دستگاه تناسلی یا تلیکوم(Thelycum) می‌باشد. بر اساس شکل تلیکوم، میگوهای پنائیده به دو گروه تلیکوم باز و تلیکوم بسته تقسیم می‌شوند. وظیفه تلیکوم نگهداری اسپرماتوفورهایی است که حین عمل جفت‌گیری از میگوی نر به میگوی ماده منتقل شده‌است. دستگاه تولید مثل نر شامل یک جفت بیضه، لوله‌های اسپرم بر، آمپول انتهایی و قسمت خارجی دستگاه تناسلی یا پتاسما(Petasma) می‌باشد. در فرهنگ در یهودیت، میگو کوشر (حلال) نیست، در نتیجه در آشپزی یهودی به کار نمی‌رود.", "version_id": "33426375860092909"},
{"wikidata_id": "Q1038846", "text": "چارلز واترتن چارلز واترتن (به انگلیسی: Charles Waterton)،(زاده ۳ ژوئن ۱۷۸۲ – درگذشته ۲۷ مه ۱۸۶۵)، طبیعی‌دان و جهانگرد انگلیسی بود. زندگی اولیه «جناب» واترتن در والتن‌هال ویکفیلد یورک‌شر به دنیا آمد. او فرزند توماس واترتن و آنه بدینگ‌فیلد بود. او در کالج استونی‌هرست لانکاشر تحصیل کرد. علاقه او به اکتشاف و حیاط وحش در مدرسه مشخص بود. در یک مورد واترتن که در حال بالا رفتن از برج‌های جلوی ساختمان بود توسط رئیس یسوعی مدرسه گیر افتاد؛ تقریباً به بالای برج رسیده بود، که رئیس به او دستور داد از راهی که بالا رفته بود پایین بیاید. واترتن در خودزندگینامه‌اش می‌نویسد: «زمانی که مدرسه بودم، با درک متقابل، من به عنوان شکارچی موش، گیرندهٔ روباه، قاتل خزسیاه و سازندهٔ تیروکمان هنگام پر درآوردن کلاغهای زاغی جوان در نظر گرفته می‌شدم. من کارهایم را با موفقیت زیادی پیگیری می‌کردم. حشرات موذی دوجین دوجین ناپدید می‌شدند، کتاب‌ها نسبتاً ورق زده می‌شدند، و با توجه به درک من از مطالب، همه چیز کاملاً به خوبی پیش می‌رفت.» آمریکای جنوبی در سال ۱۸۰۴ او به گویان بریتانیا سفر کرد تا مسئولیت املاک دایی‌اش را در نزدیکی جرج‌تاون برعهده گیرد. در سال ۱۸۱۲ شروع به کشف زمین‌های پشت ساحل کلونی کرد، و تا سال ۱۸۲۴ چهار بار به مسافرت رفت، و در فصل بارانی با پای پیاده به برزیل رسید. او کشفیاتش را در کتاب خود: «سرگردانی‌های واترتن در آمریکای جنوبی» توصیف کرده‌است. این کتاب الهام بخش پسران دانش‌آموز بریتانیایی مثل :چارلز داروین و آلفرد راسل والاس شد. واترتن تاکسیدرمیست ماهری بود و بسیاری از حیواناتی را که در سفرهای اکتشافی‌اش با آن‌ها مواجه شده بود حفظ کرد. او روش منحصر به فردی از تاکسیدرمی را به کار برد، روش او خیساندن نمونه‌ها در چیزی بود که خودش آن را بخار جیوه نامیده بود. بی‌شباهت به بسیاری از حیوانات حفظ شده به روش پر کردن شکمشان، نمونه‌های او توخالی و شبیه نمونهٔ واقعی بودند.او حس شوخ‌طبعی خود را هم در تعدادی از تاکسی‌درمی‌ها به نمایش گذاشت.یکی از تابلوهایی که او خلق کرد (و اکنون گم شده‌است) شامل چندین خزنده است که لباس پروتستان‌های مشهور انگلیسی را پوشیده‌اند و عنوان آن «اصلاحات جانورشناسی انگلیسی به نمایش درآمده»است.نمونهٔ دیگر زیر یک میمون جیغ‌کش بود که او آن را تقریباً به شکل صورت یک انسان درآورده و به سادگی روی آن برچسب «بدون شرح» چسباند.این نمونه هنوز به کارهای دیگری از مجموعه واترتن در موزهٔ ویک‌فیلد به نمایش درمی‌آید. واترتن هنگامی که در گویان بریتانیا بود مهارت‌هایش را به یکی از بردگان عمویش جان ادمونستن آموخت. ادمونستون هم که بعدها آزاد شد و در ادینبرا تمرین تاکسی‌درمی می‌کرد ،به نوبهٔ خود آن را به داروین نوجوان آموزش داد. والتن‌هال در دههٔ ۱۸۲۰ واترتن به والتن‌هال برگشت و دیواری به ارتفاع نه فوت در اطراف ملکی ۵ کیلومتری ساخته و آن را به اولین ذخیره‌گاه طبیعی اردکیان جهان تبدیل کرد و این کار او را اولین مدافع محیط‌زیست دنیا ساخت. او اولین لانهٔ چوبی پرنده را هم اختراع کرد. مجموعهٔ واترتن که تا سال ۱۹۶۶ در کالج استونی‌هرست به نمایش درمی‌آمد، اکنون در موزهٔ ویک‌فیلد است. واترتن سگی داشت که در پی‌ریزی نژاد جدید ماستیف انگلیسی نقش برجسته‌ای داشت و شاید جد همهٔ سگ‌های زندهٔ این نژاد باشد. در ۱۱ مه ۱۸۲۹ واترتن با آنه ادمونستون ۱۷ ساله نوهٔ یک بومی آراواک ازدواج کرد. زنش اندکی بعد از تولد پسرش ادموند در سن ۱۸ سالگی از دنیا رفت. پس از مرگ او واترتن برای مجازات خودش روی زمین می‌خوابید و به جای بالش بلوکی چوبی را زیر سرش می‌گذاشت. واترتن از اولین مخالفان آلودگی بود. او پروندهٔ دادگاهی طولانی مدتی با صاحبان کارخانهٔ صابون‌سازی داشت. در ۱۸۳۹ کارخانهٔ آن‌ها نزدیک ملک او بود و موادشیمیایی سمی که از آن به بیرون فرستاده می‌شد به درخت‌های پارک صدمهٔ شدیدی زده و دریاچه را آلوده می‌کرد. سرانجام او موفق شد صاحبان کارخانه را مجبور به تغییر مکان کند. واترتن پس از سقوطی در ملکش که منجر به شکستن دنده‌هایش و آسیب دیدن کبدش شد درگذشت. تابوتش با کرجی به جایی که خودش برای آرامگاهش انتخاب کرده بود، نزدیک محل وقوع حادثه برده شد، جنازه‌اش تحت نظر اسقف محلی در کنار دریاچه و بوسیلهٔ مردم محلی زیادی تشییع شد. قبرش بین دو درخت بلوط بود که بعدها ناپدید شده‌است. میراث دیوید اتنبرو او را به عنوان یکی از اولین افرادی که در همه جا به رسمیت شناخته می‌شود توصیف کرده‌است، چون نه تنها ذخیرگاه طبیعی که او ایجاد کرد اهمیت زیادی داشت، بلکه از آن حفاظت هم کرد، کاری که بشریت بیشتر و بیشتر خواستار آن شد. خانه واترتون، والتن هال، که اکنون تنها از طریق یک پل عابرپیاده می‌توان به جزیره‌اش نزدیک شد، در حال حاضر ساختمان اصلی یک هتل است. یک زمین گلف در مجاورت آن و مسیرهای عمومی مختلفی وجود دارد، بعضی از آن‌ها محافظت شده‌است. دریاچهٔ واترتن در آلبرتای کانادا اکنون یک پارک ملی است و در ۱۸۵۸ توسط توماس بلکیستن به افتخار او نامیده شده‌است. یک جادهٔ ویک‌فیلد و مدرسه‌ای در ویک‌فیلد، یورکشایر هم به افتخار او نامگذاری شده‌است.", "version_id": "5754933040609778896"},
{"wikidata_id": "Q48296", "text": "تفیلین تِفیلین (به عبری: תפילין) به تسمه نوار چرمی و جعبهٔ کوچکِ همراه آن –که وسیله‌ای نیایشی در دینِ یهود است– گفته‌می‌شود و هنگام نماز و دعای روزانه به درگاه پروردگار، هر فردِ مذکری که به سن تکلیف یعنی ۱۳ سال و یک روز رسیده باشد، باید آن را به دست چپ (در افراد دست چپ بر روی دست راست) و پیشانی خود ببندد. یهودیان هنگامِ نیایشِ بامدادی با تسمه‌ای چرمی، دعای قرارداده شده در یک جعبهٔ کوچک را که «تِفیلین» نامیده می‌شود را به پیشانی خود نصب می‌کنند تا پیوستگی و اتصال خود را به پروردگار نشان دهند. تِفیلین همچنین نام خانوادگی برخی از خانواده‌های یهودی ایرانی است که ریشهٔ نام‌شان از این واژه برمی‌آید.", "version_id": "5977226565484237482"},
{"wikidata_id": "Q3277669", "text": "مهدی (بدافزار) مهدی (به انگلیسی: Mahdi) یک بدافزار رایانه‌ای است که که در ابتدای ماه فوریه ۲۰۱۲ کشف و در ماه ژوئن گزارش شده‌است. بنا به گزارش آزمایشگاه کاسپرسکی و شرکت امنیتی اسرائیلی سکیولنت، این نرم‌افزار برای جاسوسی سایبری هدفمند از دسامبر سال ۲۰۱۱ استفاده می‌شده و حداقل ۸۰۰ کامپیوتر در ایران و سایر کشورهای خاورمیانه را آلوده کرده‌است که اولین بار در آن از ابزار ارتباطی نوشته شده به زبان فارسی استفاده شده‌است. بدافزار مهدی از لحاظ حرفه‌ای به ظاهر نسبت به استاکس نت در سطح نازل تری قرار دارد و با استفاده از نرم‌افزارهای عمومی موجود ساخته شده‌است. هدفهای این بدافزار شامل شرکتهای زیربنایی حساس، رایانه‌های دانشجویان مهندسی، موسسات خدمات مالی و سفارتخانه‌های رسمی دولت‌ها بوده و بیشترین آلودگی به این بدافزار در کشور ایران گزارش شده‌است. بدافزار مهدی به مهاجمان اجازه می‌دهد که فایلهای کامپیوتر آلوده شده را سرقت کنند و ایمیل‌ها و پیام‌های کوتاه (چت) را نظارت کنند. همچنین می‌تواند صداها را ضبط کند، کلیدهای فشار داده شده در صفحه کلید کامپیوتر را ثبت کند و از فعالیتهایی که در صفحه مونیتور کامپیوتر نشان داده می‌شود، عکس برداری کند. همچنین، یک فایل متنی با نام «mahdi.txt» در برنامه نرم‌افزار مخرب آلوده کننده رایانه‌های آلوده شده قرار گرفته‌است. سکیولنت و کاسپرسکی به خاطر اینکه مهاجمان برای گسترش بدافزار در رایانه‌ها، از پوشه‌ای با همین نام برای راه اندازی پروژه استفاده کرده‌اند نام مهدی، را روی آن گذاشته‌اند.", "version_id": "10455434946668576234"},
{"wikidata_id": "Q18352423", "text": "آنیتا مورجانی زندگی آنیتا مورجانی در سنگاپور متولد شد. والدینش هندی‌الاصل بودند. او در سن دو سالگی همراه با خانواده و برادرش به هنگ کنگ رفت. و تحصیلاتش را در مدارس بریتانیایی آغاز کرد. آنیتا در کتابش توضیح می‌دهد که در دوران مدرسه به سبب تفاوت فرهنگی‌اش، بیشتر اوقات مورد تمسخر همکلاسی‌هایش قرار می‌گرفته‌است او به سه زبان انگلیسی، کانتونی ( یکی از گویش‌های چینی) و سیندهی ( گویش هندی) صحبت می‌کند. تجربه نزدیک به مرگ آنیتا مورجانی در سال ۲۰۰۲، متوجه غده‌ای روی شانه راست خود می‌شود، اما این موضوع را نادیده می‌گیرد، بعد از چند هفته متوجه می‌شود که به سرطان دستگاه لنفاوی مبتلا شده‌است. او برای درمان بیماری‌اش از روش‌های درمانی طبیعی مانند پزشکی کل‌نگر، پزشکی جایگزین و طب سنتی و روش درمانی آیورودا استفاده می‌نماید. اما در نهایت پزشکان اعلام می‌کنند که برای نجات دادن او دیر شده‌است و غدد سرطانی تمام بدن او را گرفته‌اند. در دوم فوریه ۲۰۰۶ به حالت کمای عمیق فرو می‌رود. در حالی که پزشکان ساعت‌های آخر عمرش را انتظار می‌کشیدند. بعد از سه روز از کما خارج می‌شود و به خانواده‌اش می‌گوید که در این سه روز از تمام اتفاقاتی که در اطرافش رخ می‌داده باخبر بوده‌است. بعد از انجام آزمایش‌های متعدد پزشکان متوجه می‌شوند که هیچ اثری از سرطان در بدنش وجود ندارد و بیماری‌اش کاملاً بهبود یافته‌است. زندگی شخصی آنیتا مورجانی، در هنگ‌کنگ با همسرش دنی مورجانی که او نیز هندی الاصل است آشنا شد و در دسامبر ۱۹۹۵ زندگی مشترکشان را شروع کردند. او به جز مواقعی که برای ارائه کنفرانس‌هایش به نقاط مختلف جهان سفر می‌کند، باقی اوقاتش را در کالیفرنیا به سر می‌برد. ترجمه به زبان‌های دیگر کتاب کی زمردن کم شدم در سال ۲۰۱۲ به زبان فرانسه و در سال ۱۳۹۳ با نام کی زمردن کم شدم توسط محمود دانایی به فارسی ترجمه شد.", "version_id": "17221935604048866753"},
{"wikidata_id": "Q755523", "text": "رستاخیز (فیلم ۲۰۰۵) داستان در ابتدای فیلم این جملات شنیده می‌شود: در سال ۲۰۲۶ میلادی، باستان‌شناسانی که در صحرای نودا مشغول به کار بودند، یک معبد ورودی را کشف کردند که به شهری باستانی در مریخ باز می‌شد. آن‌ها آن معبد را \"آرک\" نامیدند. اکنون بیست سال از آن زمان گذشته است، ولی ما همچنان در تلاشیم که بدانیم چه کسانی آن را ساخته‌اند ... فروش این فیلم در گیشه شکست خورد. با وجود شصت میلیون دلار هزینه، تنها بیش از پنجاه و پنج میلیون دلار فروخت. پخش در ایران این فیلم تحت عنوان \"نابودی\" توسط شرکت فرهنگی هنری رسانه‌های تصویری دوبله و پخش شد.", "version_id": "14580777243379123772"},
{"wikidata_id": "Q7900175", "text": "تروریسم شهری تروریسم شهری (انگلیسی: Urban terrorism) به معنی استفاده هدفمند از تروریسم در منطقه شهری است تا بیشترین آسیب، جراحت، مرگ یا آسیب به اموال را ایجاد کند. از آنجا که مناطق شهری دارای تراکم جمعیت بیشتر نسبت به محدوده روستایی هستند، هدف قرار دادن این مناطق می‌تواند تأثیر حمله تروریستی را به حداکثر برساند. نمونه‌ها اقدامات تروریستی شهری مختلفی در دوران اخیر صورت گرفته‌است از جمله خودروی بمبگذاری شده، جلیقه‌های انفجاری و در مورد حملات ۱۱ سپتامبر، هواپیماهای ربوده شده استفاده شده‌است. فوریه ۲۶، ۱۹۹۳ بمب‌گذاری در مرکز تجارت جهانی در ۲۶ فوریه ۱۹۹۳، ساعت ۱۲:۱۷، یک کامیون رایدر حاوی ۱۵۰۰ پوند (۶۸۰ کیلوگرم) مواد منفجره، توسط رمزی یوسف که در گاراژ زیرزمینی برج شمالی در منهتن پایین، نیویورک، در ایالات متحده پارک شده بود، منفجر شد. این انفجار یک حفره به ابعاد ۱۰۰ پا (۳۰ متر) را در پنج طبقه زیرین ایجاد کرد که بزرگترین آسیب در طبقه‌های B1 و B2 و آسیب جدی ساختاری در طبقه B3 ایجاد کرد. در این حادثه شش نفر کشته شدند، بیش از ۱۰۰۰ نفر زخمی و ۵۰٬۰۰۰ کارگر و بازدید کننده دیگر در این ساختمان ۱۱۰ طبقه به دنبال استنشاق هوا بودند. بسیاری از مردم درون برج شمالی مجبور شدند راه پله‌های تاریک را که حاوی روشنایی اضطراری نبودند طی کنند، تعدادی از آنها نیز دو ساعت یا بیشتر برای رسیدن به محل امن وقت صرف کردند. یوسف پس از بمب‌گذاری به پاکستان فرار کرد اما در فوریه ۱۹۹۵ در اسلام‌آباد دستگیر شد و برای محاکمه در دادگاه به ایالات متحده منتقل شد. شیخ عمر عبدالرحمان در سال ۱۹۹۶ برای شرکت در این بمب‌گذاری و همچنین سایر توطئه‌ها محکوم شد. یوسف و ایاد اسمویل در نوامبر ۱۹۹۷ برای انجام بمب‌گذاری محکوم شدند. چهار نفر دیگر در ماه مه ۱۹۹۴ برای شرکت در این بمب‌گذاری سال ۱۹۹۳، مجرم شناخته شدند. بر اساس گفته یک قاضی، هدف اصلی توطئه گران در زمان حمله این بوده که برج شمالی را بی‌ثبات سازد و آن را به سمت برج جنوبی تخریب کند و هر دو ساختمان را نابود کند. حملات ۱۱ سپتامبر ۲۰۰۱ حملات ۱۱ سپتامبر (که اغلب به ۱۱ سپتامبر یا ۹/۱۱ معروف است) یک سری حملات انتحاری هماهنگ شده بود که توسط القاعده انجام شد. صبح آن روز، ۱۹ تروریست القاعده، چهار هواپیمای مسافربری جت مسافربری را ربودند. هواپیماربایان عمداً دو هواپیمای مسافربری را به برجهای دوقلو مرکز تجارت جهانی (۲۰۰۱–۱۹۷۳) در شهر نیویورک زدند، همه سرنشینان هواپیما و بسیاری دیگر که در این ساختمان‌ها کار می‌کردند، کشته شدند. هر دو ساختمان در عرض دو ساعت فروریخت، ساختمان‌های مجاور را ویران کرد و به دیگران نیز آسیب رساند. هواپیماربایان هواپیمای سوم را به پنتاگون که در منطقه آرلینگتون، ویرجینیا، در خارج از واشینگتن دی سی واقع شده‌است، زدند. هواپیمای چهارم در یک مزرعه در نزدیکی شنکس ویل در مناطق روستایی پنسیلوانیا سقوط کرد. برخی از مسافران این هواپیما و خدمه پرواز آن سعی در بازپس گرفتن کنترل هواپیما از دست هواپیماربایان را داشتند که قصد داشتند آنرا به سمت واشینگتن دی سی برده و آنرا به ساختمان کنگره ایالات متحده بزنند. هیچ‌کس از این چهار هواپیما نجات پیدا نکرد. تعداد تلفات این حملات ۲۹۹۹ نفر بود که شامل ۱۹ نفر هواپیما ربا نیز می‌شد. اکثریت قریب به اتفاق تلفات این حادثه از غیرنظامیان بودند، از جمله اتباع بیش از ۷۰ کشور جهان. علاوه بر این، یک نفر به گفته یک متخصص پزشکی از بیماری تنفسی که در معرض انتشار گرد و غبار ناشی از فروپاشی مرکز تجارت جهانی قرار گرفته بود، فوت کرده‌است. ۱۵ آوریل ۲۰۱۳ بمب‌گذاری ماراتون بوستون در ۱۵ آوریل ۲۰۱۳، بسته‌های انفجاری در نزدیکی خط پایان شلوغ ماراتن بوستون که در ۲۳۸ مین سالگرد روز پاتریوت برگزار شد، منفجر شد. دو انفجار در حالیکه ۴ ساعت و ۹ دقیقه از زمان مسابقه گذشته بود، دو بمب به فاصله زمانی تقریبی ده ثانیه منفجر شدند. در این حادثه سه نفر، از جمله یک کودک ۸ ساله کشته شدند. مقامات اف‌بی‌آی در روز سه شنبه در یک کنفرانس مطبوعاتی گفتند حداقل ۱۷۰ نفر زخمی شدند و طبق آخرین گزارش‌ها، هفده نفر از آنها جراحت سنگین برداشتند. در این زمان ادعای مسئولیتی وجود ندارد. مظنونین این حادثه و انگیزه آنان هنوز روشن نیست.", "version_id": "2820568529604122444"},
{"wikidata_id": "Q156589", "text": "پسته‌ایان کاربرد اعضای این تیره آجیل‌های بادام هندی و پسته و میوه‌های انبه و مارولا را تولید می‌کنند. برخی اعضای این تیره مایعی چسبنده و غلیط تولید می‌کنند که در نهایت سیاه می‌شود و در دباغی به عنوان ورنی یا حتی ثابت‌کننده برای رنگ سرخ به کار می‌رود. در پزشکی گفته می‌شود که آجیل‌های این تیره برای مغز مفید هستند. اکولوژی تیره پسته‌ایان در اقلیم گرمسیری پیشتر یافت می‌شود ولی با این حال گونه‌هایی از آن در اقلیم معتدل نیز رشد می‌کنند. بیشتر گونه‌های این تیره بومی قاره آمریکا، آفریقا و هند هستند. پسته‌ها و برخی گونه‌های سماق را می‌توان در جنوب اروپا یافت، گونه‌هایی از سماق در آمریکای شمالی و گونهٔ شینوس تنها در آمریکای جنوبی رشد می‌کند. تبارزایش سرده پسته گاهی تیرهٔ ویژه‌ای برای خود شناخته شده، چرا که ساختار گلی مختصرتر، کلالهٔ پره‌دار گل، و گردهٔ متفاوتی دارد. با این حال به علت شکل تخمدان آن را در تیرهٔ پسته‌ایان رده‌بندی می‌کنند، امری که از سوی تحقیقات شکل‌شناختی و ملکولی تأیید شده‌است. در سال ۲۰۰۴ گونهٔ Abrahamia از انبه‌ایان جدا شد.", "version_id": "12386358801256056582"},
{"wikidata_id": "Q312523", "text": "ژان لویس دو رامبوریس زندگی‌نامه مادر او لوسیله کالوگیرا برزیلی و پدرش گراف پیکاردی بنام برنهاربریتزل دو رومبورس بودند. او نه فقط زبان‌های آن‌ها(پرتغالی و فرانسوی) را یادگرفت، بلکه از سن کودکی فراگیری زبان و ادبیات آلمانی را آغاز کرد و بعداً در دانشگاه نیز در آن رشته تحصیل کرد. پس از پایان دوران آموزش دبیرستانی در تولوز و پاریس در دانشگاه‌های پاریس و توبینگن تحصیل نمود و تحصیلات خود را با عنوان «دیپلم مدرسه عالی مطالعات سیاسی در پاریس» یکی از مدارک تحصیلی «لیسانس حقوق» همراه با مدرک دیگر «لیسانس زبان آلمانی» به پایان رساند. در سال ۱۹۵۸ برای ماهنامهٔ رئالیتس شروع به کار کرد و برای آن ماهنامه دربارهٔ چندین هنرمند مانند هربرت فون کارایان، کارل هاینز اشتوکهاوزن و لوچینو ویسکونتی مقاله نوشت. از سال ۱۹۶۸ با مجله هنری کونایسانیس دو آرت (شناخت هنر) و اکسپرس و روزنامه لوموند همکاری کرد و آن‌ها مقالات او را برای ۲۵ سال منتشر می‌کردند. موضوع مورد علاقهٔ او بیشتر دربارهٔ نویسنده‌ها و چگونگی ایجاد یک اثر هنری بود. به‌این دلیل با نویسنده‌های گوناگون معاصر خود مانند رولان بارت، یولیان کراک، ژان ماری گوستاو لوکلزیو، هلن سیکسو، هرتا مولر، ارنست یونگر، توماس برنهارد، گونتر گراس و هاینریش بل و تعداد زیادی دیگر ملاقات و گفتگو کرد. از مجموع این گفتگوها کتابی به نام («چگونه نویسنده‌ها کار می‌کنند، انتشارات فلاماریون، پاریس ۱۹۷۸) که حاوی گفتگو با بیست و پنج نویسنده بود، بوجود آمد. این کتاب به زبان ژاپنی ترجمه و در سال ۱۹۷۹ در توکیو منتشر شد. (شرکت شوکران-شا - توکیو Chuokoron-sha, Inc. Tokyo) از شروع دهه هفتاد رامبوریس وابسته فرهنگی کشورش در بن بود و از سال ۱۹۷۵ در بخش فرهنگی وزارت خارجه مشغول به کار شد. بین سال‌های ۱۹۷۵ و ۱۹۹۵ مدیر انستیتو فرانسه نخست در زاربروکن، سپس در فرانکفورت بود. به عنوان مترجم نیز از خود نامی بجای گذاشت، بویژه پاول نیزون نخستین بار توسط رامبوریس به خوانندگان فرانسوی‌زبان معرفی شد. نشان‌ها به رامبوریس لقب شوالیه هنر و ادبیات داده شد و نشان صلیب شایستگی فدرال درجه یک جمهوری فدرال آلمان به او اهدا گردید. نوشته‌ها «چگونه نویسنده‌ها کار می‌کنند.» «Comment travaillent les écrivains»، انتشارات فلاماریون Flammarion، پاریس ۱۹۷۸", "version_id": "15936496280922570856"},
{"wikidata_id": "Q242201", "text": "روندا رزی دوران کودکی رزی در کالیفرنیا به دنیا آمد. مادرش AnnMaria De Mars اسطورهٔ رشته جودو است و به عنوان اولین زن آمریکایی شناخته می‌شود که در تورنمنت جهانی جودو مدال طلا کسب کرد. رزی در حالی که تنها ۸ سال سن داشت پدرش را از دست داد؛ و از همان دوران بود که به رشته جودو روی آورد. هرچند که به ورزش شنا هم علاقه خاصی داشت. جودوکار رزی دوران جودوکاری اش را به صورت حرفه‌ای از سن ۱۱ سالگی شروع کرد. او درحالی که تنها ۱۷ سال سن داشت در بازی‌های المپیک تابستانی ۲۰۰۴ شرکت کرد اما موفق به کسب مدالی نشد. در سال ۲۰۰۷، رازی به عنوان یکی از ۳ جودوکار زن برتر دنیا شناخته می‌شد. در همان دوران بود که وی در تورنمنت جهانی جودو مدال نقره کسب کرد. یک سال بعد در المپیک تابستانی ۲۰۰۸ وی توانست مدال برنز کسب کند؛ و این پایانی بر کریر راندا رازی در رشته جودو بود. کشتی کج در رسلمانیا۳۱ تریپل اچ و استفنی مک‌ماهون (رووسا) وارد رینگ شدند تا از رکوردشکنی در ورزشگاه Levi’s با جمعیت ۷۶۹۷۶ نفر خبر دهند و از موفقیت‌های خودشان و پیروزی اچ بر استینگ صحبت کنند که ناگهان د راک وارد شد. او به رینگ آمد و بعد از کمی صحبت بین راک و آن دو علیه هم، استفنی یک سیلی به صورت راک زد و کنایه‌وار گفت که او یک زن را نمی‌زند (چرا که راک قبلاً به استفنی راک بارم زده بود). راک هم این کار را نکرد ولی در عوض سراغ راندا رَوزی رفت که در ردیف تماشاگران کنار رینگ نظاره‌گر رویداد بود و او را به رینگ آورد. راندا گفت که «هر رینگی که او در آن قدم بگذارد مال اوست»؛ سپس راک به تریپل اچ حمله کرد و راندا تریپل اچ را از رینگ به بیرون پرت کرد و بعد از آن هم استفنی را با یک حرکت بازوقفل(Armbar) شکنجه کرد و سپس او را هم به بیرون انداخت. در رویال رامبل(۲۰۱۸)، آسکا با بیرون انداختن آخرین نفر یعنی نیکی بِلا، پیروز اولین مسابقه رویال رامبل تاریخ زنان شد؛ بنابراین آسکا این حق را به دست آورد که از بین دو مسابقه کمربند زنان راو یا کمربند زنان اسمک‌داون برای رسلمانیا، یکی را انتخاب کند. بعد از پایان مسابقه و قبل از اینکه او بخواهد تصمیمش را اعلام کند، با ورود ناگهانی راندا رَوزی مواجه شد که به‌نوعی رسماً حضور خود در دبلیودبلیوئی را تأیید کرد. بعدتر اعلام شد که او قرارداد راو خود را در رویداد الیمینیشن چمبر امضا خواهد کرد. در این رویداد، جنرال منیجر راو یعنی کرت انگل، نایب رئیس دبلیودبلیوئی یعنی تریپل ایچ و همچنین مدیر راو یعنی استفنی مک‌ماهون او را معرفی کردند تا او وارد رینگ شود. قبل ار اینکه او قراردادش را امضا کند، تریپل اچ گفت که رَوزی هیچ امتیاز خاصی را در قرارداد خود درخواست نکرده ولی او حتماً یک مسابقه در رسلمانیا ۳۴ خواهد داشت. ناگهان کرت انگل، اتفاقی که بین رَوزی، تریپل اچ، استفنی و د راک در رسلمانیا ۳۱ افتاد را پیش کشید و گفت که تریپل اج و استفنی برای سه سال منتظر این لحظه بودند تا «مالک» رَوزی شوند و او را بازی دهند. تریپل اچ و استفنی سعی کردند که قضیه را ختم به‌خیر کنند ولی انگل گفت که استفنی گفته که رَوزی دیگر دوره‌اش تمام شده و حالا حتی او (استفنی) هم می‌تواند رَوزی را شکست دهد. رَوزی سپس تریپل اچ را به درون میز قرارداد کوبید و استفنی به او یک سیلی زد و به‌سرعت از رینگ خارج شد. بعد از آن رَوزی قراردادش را امضا کرد. شب بعد در راو، هر چهار نفر در رینگ حاضر شدند تا مسئله حل شود، انگل گفت که به شغلش نیاز دارد پس می‌گوید که شب قبل دروغ گفته بود؛ سپس استفنی از انگل تشکر کرد و با تریپل اچ در حال رفتن بود که رَوزی گفت که همه چیز حل شده به‌غیر از سیلی‌ای که استفنی به او زده و اینکه او باید عذرخواهی کند. استفنی که ترسیده بود، عذرخواهی کرد. ناگهان تریپل اچ به انگل مشت زد و او را نقش بر زمین کرد و با استفنی از رینگ خارج شد. در راو پنجم مارچ، استفنی به رَوزی گفت که می‌تواند رقیبی برای خودش از بین ورزشکاران زن فعال کمپانی انتخاب کند، به غیر از قهرمان؛ که رَوزی استفنی را انتخاب کرد. استفنی سعی کرد که بگوید او عضو مدیران است نه ورزشکاران ولی انگل آشکار کرد که استفنی قرارداد دومی هم مبنی بر ورزشکار بودن و کشتی گرفتن دارد. سپس انگل همچنین به تریپل اچ یادآور شد که در سراویور سریز به او هشدار داده بود که اگر تریپل اچ یک بار دیگر به او حمله کند، او برای انتقام دنبال تریپل اچ خواهد آمد. او گفت تریپل اچ هم یک قرارداد دوم برای کشتی گرفتن دارد، و بنابراین در رسلمانیا، تریپل اچ و استفنی مقابل راندا و خود انگل مسابقه خواهند داد که این مسابقه از نوع تگ تیم ترکیبی خواهد بود. در راو ۶ مارس آکرت و راندا با تریپل ایچ و استفنی درگیر شدند و آن‌ها را کتک زدند. در راو۲۶ مارس راند و کرت وارد شده و صحبت کردند، ولی بعد از آن اعضای گروه ابسولوشن(پیج، سونیا دویل و مندی روز) وارده شده و به راندا پیشنهاد دوستی و عضویت در گروهشان را دادند. اما راندا نپذیرفت و این باعث شد که سونیا دویل و مندی روز به او حمله کنند، اما او دویل را از رینگ بیرون کرد و حرکت آرم بار را روی مندی روز اجرا کرد. هفته بعد در المنیشن چمبر کرت انگل و رندا توانستد تریپل اچ و استفانی را شکست دهند و این پایانی بود بر این ماجرا. چند هفته بعد الکسا بلیس به او پیشنهاد دوستی داد و از او خواست به گروهش بپیوندد ولی رندا نپذیرفت و درگیری ایجاد شد بین اونا تا اینکه بعد مدتی نایا جکس قهرمان زنان راو شد. رندا دوستی رو با ناتالیا آغاز کرده و به او در بعضی مواقع کمک می‌کند. بعد مانی این د بنک زنان که دوباره بلیس قهرمان راو شد دوباره درگیری بین رندا و بلیس ایجاد شد. هفته بعد بلیس قراردادی به رندا پیشنهاد کرد که اون سمت کمربند نرود ولی بلیس کاری به او هم نداشته باشد ولی رندا قرارداد رو در حضور انگل نپذیرفت و به بلیس و انگل حمله کرد و انگل یک ماه اون رو در حالت تعلیق در آورد. بعد یک ماه میکی جیمز و آلیشیا فاکس همراهان بلیس درگیری رو با ناتالیا شروع کردند ولی در این دو مسابقه که ناتالیا باخت و همراهان بلیس با دخالت بردند رندا وارد سالن شد و به کمک ناتالیا میشتافت و بلیس و فاکس یا جیمز رو میزد تا اینکه در 31راو ژوئن دوباره بلیس و جیمز حمله به ناتالیا کردند و دوباره رندا به کمک ناتالیا شتافت و تا اینکه کرت انگل وارد سالن شد و اعلام کرد رندا روزی و الکسا بلیس در سامراسلم سر کمربند زنان راو مسابقه میدهند و در پشت صحنه بعد بلیس ناراضی پیش انگل میرود و میگوید نمی‌خواهد این کار را انجام دهد تا اینکه ناگهان یه چیزی میبیند و فرار می‌کند و دوربین روی رندا روزی میرود و میرود پیش کرت انگل و از کارش در راو یک ماه پیش عذر خواهی می‌کند. راندا در سامراسلم با armbar(قفل بازو) به راحتی بلیس را شکست داد و قهرمان زنان راو شد بالاخره راندا روزی در رسلمنیا۳۵کمربند را به یکی لینچ واگذار کرد", "version_id": "2424969783281887650"},
{"wikidata_id": "Q2610947", "text": "جونقان ریشه نامگذاری واژهٔ \"جونقان\" مُعرّبِ واژهٔ \"گونه کان\" می‌باشد که هم‌اکنون نیز واژه \"گونه کان\" یا \"گینه کان\"در بین گویش ترکی مردم این شهر یا گویش لری بختیاری بومیان شهرهای اطراف نیز رواج دارد. واژهٔ \"گونه کان\" از دو قسمت \"گون\" به معنای خورشید و آفتاب و «کان» به معنی سرزمین و پهنه تشکیل شده‌است. از این رو معنای واژهٔ \"گونه کان\" سرزمین خورشید و آفتاب یا منطقه‌ای است که خورشید همواره بر آن تابش دارد. تاریخچه جونقان در گذشته جز میزدج از محال چهارگانه بوده و در حال حاضر از توابع شهرستان فارسان است. این شهر محصور در کوه‌هاست از جنوب کوه سالدران، از شمال کوه جهان بین و کوه شیخ، از جنوب شرق نیز کوه و تپه‌های آلماقاجی این شهر را در آغوش گرفته‌اند تنگه معروف «درکش ورکش» که در مسیر راه باستانی دزپارت قرار دارد، در نزدیکی جونقان قرار دارد. این راه باستانی از زمان عیلامیان مورد استفاده ساکنان کوهستان و دامنه‌های آن قرار می‌گرفت. آثار و شواهدی مانند طاق سنگی‌های تنگ درکش ورکش مربوط به دوره ساسانیان و سنگ نوشتهٔ عصر اتابکان در این تنگ، حکایت از قدمت و اهمیت این راه و منطقه دارد. مسیر تنگ درکش ورکش که به راه «شتررو» نیز معروف است، بخش وسیعی از منطقه چهارمحال را به اردل، دوپلان و در نهایت به خوزستان متصل می‌کرد. منطقه میزدج بدون تردید به واسطه داشتن منابع آب فراوان و مراتع و چراگاه‌های غنی، از دیرباز مورد توجه دامداران و گله داران بوده‌است. دامنه‌های سرسبز کوهستانهای چهارمحال و بختیاری، تفرجگاه و شکارگاه شاهان و حاکمان آل بویه، سلجوقیه و صفویه بود. همچنین یکی از مناطق ایلاقی طوایف لر بزرگ بوده‌است. اتابکان لر بزرگ تابستان‌ها را در میزدج و زمستان را در ایذج و مالمیر سپری می‌کردند. بعد از لرها، گله داران ترک در این منطقه استقرار یافتند. ساکنان فعلی جونقان از دو گروه بزرگ بختیاری‌ها و ترک‌ها تشکیل شده‌اند. ترک‌ها از قبایل قشقایی و ابیوردی یا بلوردی هستند و بختیاری‌ها شامل طوایف زنگنه، اورک، شالو، اسیوند، زراسوند و… می‌شوند. گروهی فارس زبان و عده‌ای با منشأ عربی نیز در جونقان زندگی می‌کنند. زبان رایج اهالی نیز ترکی است. به قول یکی از شاعران جونقان: هر لر که آمد شهر ما ترکی زبان شد جونقان در سال ۱۳۵۶ با تأسیس شهرداری جونقان به شهر تبدیل گردید. دربارهٔ وجه تسمیه جونقان یک روایت درست تاریخی وجود دارد: گفته‌اند که اصل و ریشه «گینه کون» از زبان پهلویِ گرفته شده‌است و از دو بخش «گونه» به معنای برجستگی، خوب، شایستگی، نماد خاص و «گان» که هم پسوند مکان و هم به معنی مثل و مانند است، ترکیب شده‌است. چون جونقان از نظر منابع آب، زمین‌های حاصلخیز کشاورزی، مراتع و چراگاه‌های بکر و غنی و قرار گرفتن بر سر راه عبور کاروان‌ها، حائز برجستگی‌های خاصی بوده به همین دلیل این نام را بر آن نهادند و جونقان معرب گینه گان است. در جونقان زبان ترکی قشقایی رایج است. در حال حاضر اقوام بختیاری و قشقایی جمعیت جونقان را تشکیل می‌دهند. اما زبان غالب این شهر ترکی قشقایی است. موقعیت جغرافیایی جونقان در دامنه رشته کوه زاگرس و مابین کوه‌های جهان‌بین و سالدران قرار دارد. دشت گستردهٔ جونقان منطقه‌ای غنی برای کشاورزی است. ۷۰ درصد زمینهای مرغوب بخش میزدج در شهر جونقان واقع شده‌اند. از این‌رو بیشتر مردم این شهر به دامپروری و کشاورزی مشغول‌اند. گندم و انگور از محصولات عمده کشاورزی این شهر است. قلعه سردار اسعد بختیاری شهر جونقان نیز دارای آثار تاریخی دستی می‌باشد. از جمله سنگ نوشتهٔ سراب جونقان که بر فراز ارتفاعات جهان بین مشرف بر شهر جونقان در کناره یکی از مسیرهای مربوط به جاده باستانی دزپارت بر روی صخره‌ای حکاکی گردیده و مربوط به زمان قاجاریه است. این سنگ نوشته در سال جلوس مظفر الدین شاه و در ماه فلکی میزان که برابر با مهرماه است و در اواسط ماه شعبان نوشته شده و موضوع آن دربارهٔ بیماری وبا و شیوع آن در تمام میزدج است که در آن حال گروهی از خوانین از جونقان کوچ و در سراب سکنی گزیده‌اند. این سنگ نوشته با خطی بسیار زیبا و منظره‌های دلپذیر در دامنهٔ کوه جهان بین و در کنار چشمهٔ سراب خودنمایی می‌کند. از آثار تاریخ دیگر شهر جونقان قلعهٔ سردار اسعد بختیاری از فاتحان مشروطه و تهران است که همچون نگین بر انگشتری شهر می‌درخشد. در نزدیکی شهر جونقان آثار بقایای جاده سنگفرش نردبانی (دزپارت، اتابکی، لینچ یا بختیاری) باقی‌مانده‌است که معرف هویت تجاری این شهر از قدیم تریم ازمنه بر سر راه تجاری فرهنگی و ارتباط دهنده نجد مرکزی ایران به جلگه بین‌النهرین سفلی می‌باشد. همچنین به واسطهٔ کنترل آمد و شد در این جاده در نزدیکی این شهر، در کنار محل تلاقی دو سر شاخه رودخانه کارون به نام‌های رودخانهٔ کیار (کلار) و آب جونقان در ابتدای تنگ درکش ورکش آثار سنگی طاق سنگی در عرف محل خان اویی (کاروانسرای آبی) به چشم می‌خورد که بر اساس حفاری‌های باستان‌شناسی انجام شده، قدمت آن‌ها حد فاصل ادوار پیش از اسلام تا دورهٔ اتابکان لر را پوشش می‌دهد. یکی از آثار به جا مانده از روزگاران نه چندان دور شهر جونقان، کاخ یا قلعهٔ سردار اسعد می‌باشد. این بنای دو طبقه اواخر دورهٔ قاجاریه پس از دستیابی فرزندان حسین قلی ایلخانی به قدرت سیاسی توسط سردار اسعد دوم بختیاری با الهام از کاخ‌های اروپایی قرن نوزدهم میلادی، بر سر گذرگاه جاده لینچ که با هماهنگی میرزا اصغرعلی اتابک (امین السلطان) صدر اعظم ناصر الدین شاه قاجار، به همراه دیگر خویشان از جمله سهامداران آن شمرده می‌شدند. به منظور نظارت بر حسن اجرای قرار دادهای تجاری خوانین بختیاری و شرکای انگلیسی شان بنیاد نهاده شد. مراکز آموزشی دانشگاه‌های پیام نور-دانشکده فنی و دانشکده کشاورزی دانشگاه شهرکرد از جمله موسسات عالی این شهر است. جونقان در افواه عمومی شهر خیران هم نامیده می‌شود. ۷۰ درصد مدارس شهر و ۵۰ درصد مساجد جونقان توسط مردم شهر و خیرین جونقانی ساخته شده‌است. . حاج بختیار قاسمی و مهندس نوروزعلی ترابی مقدم از چهره‌های خیری بزرگ در جونقان هستند که در تاریخ جونقان ماندگار شده‌اند به واسطهٔ تلاش بی‌وقفه و کارهای خیری که در زادگاه خود انجام دادند. از دیگر خیرین جونقان محمدحسن سپهری و الله وردی ازند (اسماعیلی) نام برده می‌شود. قلعه سردار اسعد بختیاری (فاتح ملی) از سران روشنفکر مشروطیت چون نگینی در این شهر قرار دارد و به تازگی به موزه مشروطیت ایران تبدیل گشته‌است. نام آورانی چون: یدالله جهانبازی و سعید زارع (داوران معروف ملی و بین‌المللی) علی نعمتی (قهرمان بدنسازی کشور) زادگاه‌شان جونقان است. میرزا بیضا، سهراب رحیمی. بهنام رستمی. علیداد رحیمی. جهانگیر زمانی. مسعودآلگونه. یزدان نیکبخت از شاعران و نویسندگان این شهر هستند.", "version_id": "5510558523879116647"},
{"wikidata_id": "Q17993084", "text": "حسین فسنقری ویژگی‌ها آرایش و ظاهر وی شبیه دی‌جی‌های معمول نیست، مثلاً از کت و شلوار براق استفاده نمی‌کند و موهایش روغن زده و مرتب نیست، تی‌شرت ساده‌ای به تن می‌کند و معمولاً با حرکات عجیبش سعی دارد شور مجالس را بیشتر کند. ترجیع بند سخنان وی «مردم» است و او معتقد است که شاد بودن همه چیز را تضمین می‌کند. بزرگمهر حسین‌پور کاریکاتوریست و طنز پرداز معتقد است که ویژگی فسنقری رضایت و خوشحال بودن در لحظه است. او مردی خوشحال است که از کارش راضی است و تمام انرژی اش را برای کار می‌گذارد و دل به کارش می‌دهد. او دوست دارد متفاوت و خلاق باشد، حرف‌های جدید بزند و حرکات جدید انجام دهد و تمام تلاشش را بکند تا دیگران را شاد کند. فسنقری بن‌مایه‌های طنز دارد و یقیناً در زندگی عادی و در بین خانواده دوستان محل زندگی خود از این بن مایه‌های طنز استفاده می‌کند. حالت گرد کردن چشم‌ها و دیالوگ‌های او قابل تمسخر نیست بلکه هنر طنز اوست. ویژگی ویدئوهای فسنقری این است که در یک فضای ناآگاهانه تولید شده‌اند، لذا قابل تکرار نیستند. حتی اگر باشند، ممکن است به اندازهٔ آن اولی به دل بیننده نچسبند. در واقع فسنقری در آن لحظه اجرا اصلاً نمی‌دانسته که کارش بازتاب وسیعی داشته و جمعیت زیادی را غافلگیر خواهد کرد. همین آگاهانه نبودن، در جذاب‌تر شدن فضا و محبوبیت وی مؤثر بوده‌است. زندگی‌نامه او اهل فسنقر روستایی از توابع سبزوار، و فارغ‌التحصیل رشتهٔ لیسانس عمران از دانشگاه سبزوار است. او سال‌هاست به کار خوانندگی و نوازندگی در مجالس مختلف می‌پردازد. دی‌جی حسین فسنقری در فیلم اژدر اثر رضا سبحانی به ایفای نقش پرداخته‌است. وی بازیگر مجموعهٔ تلویزیونی جاده قدیم بود، که آن سکانس‌ها سانسور شد. منتقدین فسنقری در زادگاهش فردی شناخته شده بوده اما انتقادها باعث شد تا او گوشه‌نشین شود. روزنامه هفت صبح دربارهٔ او نوشته است که ویدیوهای او «ده‌ها هزار نفر از اهالی شبکه‌های اجتماعی را برای ارضای حس طنز و خودتخریبگری ملی تحریک کرده است. پدیده فسنقری همان رویه تاریک جانور ترسناک ذهن جمعی ماست». دیدگاه‌ها فسنقری در مورد موسیقی معتقد است که موسیقی آدم‌ها را به وجد می‌آورد و اگر کسی با یک میکروفن پشت کیبورد بایستد و آهنگی بزند به تنهایی کافی نیست و موسیقی باید باعث شود مردم به وجد بیایند و شاد باشند و نیرو بگیرند. فعالیتهای اجتماعی فسنقری علاقه خاصی به شادی همه مردم دارد و بنظر فسنقری در این میان افرادی که دچار مشکلات و آسیب‌های اجتماعی باشند در اولویت قرار دارند چون شادکردن آن‌ها سخت‌تر است. او به محیط‌هایی که شادی کمتری در آنجاها وجود دارد برنامه اجرا کرده‌است تا شاید بگفته جام جم مرهمی باشد بر آنچه در خانه‌های عبوس سالمندان، فضاهای دلگیر بیمارستان‌های اعصاب‌وروان و غربت کمپ‌های ترک اعتیاد در جریان است.", "version_id": "15940204679357178374"},
{"wikidata_id": "Q1423103", "text": "اسلام در روسیه پیشینه اسلام در روسیه دارای بیشینهٔ تاریخی بالایی است. اولین مسلمانان روسیه را داغستانی‌ها (در ناحیهٔ دربند) را تشکیل می‌دادند که پس از فتوحات عرب‌ها در قرن ۸ هجری به اسلام گرویدند. ولگا بلغار اولین استان مسلمان‌نشین روسیه بود که تاتار‌ها از آنجا اسلام آوردند. سپس بسیاری از ترک‌های اروپا و قفقاز به اسلام گرویدند. حضور اسلام در روسیه پس از فتح خان قازان در سال ۱۵۵۲ میلادی گسترش یافت. فتوحات روسیه در سده ۱۸ و ۱۹ میلادی در شمال ناحیهٔ قفقاز سبب شد تا بسیاری از مسلمانان داغستان، چچن، اینگوش و استان‌های دیگر به روسیه بپیوندند. فتح چرکس و آبخاز باعث شد تا مردم این نواحی به مکان‌های دیگر مهاجرت کنند. پس از تصرف ناحیهٔ شمالی قفقاز توسط امپراتوری روسیه، و فتح شمال قفقاز سبب شد تا ایالت‌های مستقل آسیای میانه و آذربایجان نیز که مسلمان‌نشین بودند به روسیه بپیوندند. قرآن برای اولین بار در سال ۱۸۰۱ در قازان چاپ و منتشر شد. از رویدادهای مهم در تاریخ اسلام در روسیه، جنبش ویسی است که در سده ۲۰ آغاز شد. حزب اتفاق المسلمین نمایندهٔ اقلیت مسلمان روسیه در دوما بود. در زمان شوروی پس از انقلاب ۱۹۱۷ روسیه، وضعیت مسلمانان روسیه را به‌طور کلی تغییر یافت. از سال ۱۹۲۷ مبارزه قاطعانه با دین شروع شد. در سراسر کشور مدارس دینی تعطیل شدند، اصل تربیت غیردینی کودکان، اساس برنامه‌های آموزشی مدارس را تشکیل داد. در گزارش اداره مرکزی روحانیت مسلمان اوفا (در ۱۹۳۰) آمده‌است: همه سازمان‌های مذهبی مسلمانان در آستانه ویرانی و امحا از روی صفحه روزگار قرار دارند. ۸۷٪ نهادهای محتسب (مراکز اسلامی منطقه‌ای) تعطیل شده‌اند. از ۱۲ هزار مسجد بیش از ۱۰ هزار تعطیل شده‌اند. ۹۰ الی ۹۷٪ روحانیون و مؤذنین از امکان اجرای مراسم دینی بی‌بهره شده‌اند. در زمان حاکمیت کمونیست‌ها در روسیه اسلام مانند ادیان دیگر سرکوب شد تاجایی که بسیاری از مساجد همانند بسیاری از کلیساها بسته بودند. برای نمونه مسجد ماراکانی در کازان تنها مسجدی بود که فعالیت می‌کرد. این در حالی بود که در نوامبر ۱۹۱۷ دولت شوروی اعلامیه‌ای «برای همه مسلمانان زحمتکش روسیه و شرق» صادر کرد، مبنی بر این که از این پس اعتقادات و مراسم آن‌ها آزاد و غیرقابل نقص به‌شمار خواهد آمد. گرچه به نظر می‌رسد علت این عمل ضمن استفاده تبلیغاتی شوروی برای خارج بود تا بتواند از کمک آن‌ها در مقابله با آلمان برخوردار شود یا آن‌ها را از شورش و انقلاب بازارد. در اکتبر ۱۹۱۷ در شوروی تعداد ۳۰ هزار مسجد وجود داشت که در ۱۹۴۸ به ۴۱۶ کاهش یافت. بعدها در سال ۱۹۶۸ با وجود این که تنها ۳۱۱ مسجد ثبت شده بود، هزاران مسجد بدون آن که ثبت شوند، فعالیت می‌کردند. دوران معاصر اولین جلوه‌های اسلام در سال ۱۹۹۰ پس از فروپاشی شوروی پدیدار شدند. تعداد زائران از روسیه به مکه پس از فروپاشی شوروی افزایش پیدا کرد. بنابر آمار، در سال ۲۰۰۶، بیش از ۱۸٬۰۰۰ مسلمان زائر روسی از سراسر کشور برای حج عازم عربستان شدند. در سال ۱۹۹۰ نشریات مسلمانان افزایش یافت. دو مجلهٔ اسلامی نیز در روسیه چاپ می‌شود که نام‌های آن‌ها اِخو کاوکازا و ایسلامسکییْ وِستنیک هستند. در این میان روزنامهٔ ویژهٔ مسلمانان تحت عنوان اخبار اسلامی (ایسلامسکیه نُوُستی) نیز در ماخاچ‌قلعه داغستان چاپ می‌شود. مدرسه فرهنگ اسلامی در روسیه، در سال ۱۹۹۱ در مسکو باز شد. امروزه کپی‌های قرآن در روسیه در دسترس هستند و مساجد در مکان‌هایی که مسلمانان در آنجا سکونت دارند ساخته می‌شوند. بیشتر مسلمان روسیه سنی و فقط ٪۲ شیعه هستند. اداره دینی مسلمانان فدراسیون روسیه به سرپرستی مفتی راویل عین‌الدین و اداره دینی مرکزی مسلمانان روسیه به سرپرستی شیخ الاسلام طلعت تاج‌الدین در سطح فدرال فعالند. مرکز هماهنگی مسلمانان قفقاز شمالی به سرپرستی مفتی؛اسماعیل بَردی‌اف نیز در سطح جمهوری‌های روسیه، یکی از ارکان مهم محسوب می‌شود. اداره دینی مسلمانان بخش اروپایی روسیه، در تاریخ ۲۳ فوریه ۱۹۹۴ در وزارت دادگستری با عنوان «اداره دینی مسلمانان بخش اروپایی- مرکزی روسیه» ثبت شده‌است.", "version_id": "5325957556596782348"},
{"wikidata_id": "Q5949632", "text": "غلامرضا قاسمی ورود به ارتش غلامرضا قاسمی در یکم مهر ۱۳۳۴ درجه ستوان دومی گرفت و در ۱۳۳۶ به نیروی زمینی ارتش منتقل شد. در سال ۱۳۳۸ دوره مقدماتی رسته زرهی، سال ۴۶ و ۴۷ دوره آموزشی در دافوس و آخرین مرحله تحصیلات خود را در دانشکده پدافند با درجه سرهنگی، ۶ ماه این دوره را قبل از انقلاب و ۶ ماه بعد از انقلاب گذراند. امیر قاسمی بیش‌ترین خدمت خود را در گردان ۲۱۲ سوار زرهی تهران مستقر در مهرآباد جنوبی گذراند و بعد به اسلام‌آباد منتقل شد و پس از طی دوره عالی به گردان ۲۲۱ تانک در سراب آذربایجان شرقی منتقل شد و طبق طرح افشین در سال ۱۳۴۳ این گردان به اهواز منتقل شد. قبل از سال ۱۳۴۳ لشکر اهواز یک لشکر پیاده بود؛ فرمانده لشکر ۹ زرهی سرلشکر محمدحسین ضرغام بود که بعدها آن لشکر به ۹۲ زرهی تغییر نام داده شد. سرهنگ قاسمی در سال ۱۳۵۴ ازنو به تیپ ۲ دزفول بازگشت و تا سال ۱۳۵۷ در آ ن جا مشغول به خدمت شد. وی به مدت یک سال پس از فارغ‌التحصیلی مأمور به نیروی زمینی شد و تا خرداد ۱۳۵۹ فرمانده لشکر ۸۸ زاهدان بود. حضور در جنگ با شروع جنگ ایران و عراق در ۳۱ شهریور ۱۳۵۹، وی یکی از پایه‌گذاران دفاع مقدس در اهواز شد، سرهنگ قاسمی در آزادسازی سوسنگرد، عملیات نصر و تصرف پادگان حمید و طرح‌ریزی عملیات فتح‌المبین نقش مهمی را ایفا کرد. این فرمانده نیروی زمینی ارتش در سال ۶۰ به دستور بنی‌صدر به نیروی زمینی ارتش و سپس به زاهدان منتقل شد.", "version_id": "4700919732243554240"},
{"wikidata_id": "Q373808", "text": "خجند نام دربارهٔ ریشه واژه خجند اختلاف وجود دارد. واژه خجند از آغاز سده هفتم میلادی با همین نام در سرچشمه‌های سغدی، پهلوی، چینی و عربی آمده‌است. برخی معنی واژه خجند را، مردم سعادتمند و بالانشین و امیر آورده‌اند. برخی نیز بر این باورند که خجند در طی سده‌های گذشته دگرگون شده، زمانی اسکندریه اقصی، سپس آنتی‌آخیه و سرانجام خجند نام گرفته‌است. برای نخستین بار در سال‌نامه چینی دودمان تنشو(۶۱۸-۶۲۶م) از خجند با نام گوی جنتی یاد شده‌است و در منابع سغدی که از کوه مغ بدست آمده کوچندی نامیده شده‌است. به تازگی گفته شده خجند از واژه مرکب خوره-کنته در زبان‌های ایرانی باستانی ریشه گرفته و معنایش آفتاب‌شهر یا شهر آفتابی است. بخش اول واژه، خور یعنی خورشید و بخش دوم، چند(کنده، کنته) به معنای شهر و دهکده‌است. پیشینه بیشتر منابع تاریخی و جغرافیایی خجند را در کنار رودخانه سیردریا دانسته‌اند و آورده‌اند که اسکندر مقدونی شهر اسخت اسکندریه را در این ناحیه در پایان لشکر کشی خود به سغد بنا نهاده بود. گفته شده که این شهر به عنوان دژی برای دفاع در برابر حملات سکاهای ساکن در شمال سیردریا ساخته شده بود؛ ولی کاوش‌های باستان‌شناسان نشان داده‌است که پیشینه شهر خجند به بیش از دو هزار و هفت صد سال می‌رسد. بدین ترتیب، شهر خجند پیش از رفتن اسکندر مقدونی به آن دیار نیز وجود داشته‌است. در افسانه‌ها بنای خجند را به کی‌خسرو نسبت داده‌اند و آن را عروس دنیا خوانده‌اند. ابن بلخی می‌گوید فیروز فرزند یزدگرد این شهر را بنیاد نهاده و دیوار ۵۰ فرسنگی خجند مرز ایران و توران بوده‌است. خجند تا دوره انقلاب بلشویکی در روزگار فرمانروایی شوروی به لانه هنرمندان مشهور بود. خجند زمانی یکی از شهرهای بسیار مهم آسیای میانه و جاده ابریشم بود. چنگیزخان این شهر زیبا را با خاک یکسان کرد. خجند پیش از هجوم روس‌ها در سده نوزدهم یکی از امارت‌های اصلی آسیای مرکزی بود. شهر امروزی خجند در هر دو کناره سیردریا امتداد یافته‌است. این شهر دارای بلوارهای پردرخت و ساختمان‌های دولتی بزرگ و پرشمار است. این شهر به نسبت بقیه تاجیکستان حالت مرفه‌تر دارد. در میدان پوشکین خجند ساختمان تئاتر کمال خجندی خودنمایی می‌کند. میدان اصلی شهر «ریگستان پنجشنبه» نام دارد. روبه‌روی پنجشنبه‌بازار شهر، مسجد جدیدی در کنار آرامگاه مربوط به سده ۱۳ ساخته شده‌است. این آرامگاه با گنبد طلایی از آن شیخ مصلح‌الدین (۱۱۳۳ تا ۱۲۲۳) میلادی است. فرودگاه خجند در جنوب این شهر قرار گرفته و پروازهای روزانه‌ای به شهر دوشنبه دارد. جغرافیا خجند بر کرانهٔ چپِ رود سیردریا در آغاز درهٔ فرغانه نهاده‌است. این شهر در ۴۰ درجه و ۱۷ دقیقهٔ عرض شمالی و ۶۹ درجه و ۳۷ دقیقهٔ طول خاوری قرار دارد. جمعیت بر اساس آمار سال ۱۹۹۳م جمعیت این شهر نزدیک به ۱۶۲٬۰۰۰ تن بوده‌است که ۱۰۱٬۰۰۰ تن (%۶۲) آن تاجیک، ۳۲٬۰۰۰ روس و ۸٬۰۰۰ تن را ازبک‌ها تشکیل می‌دادند.", "version_id": "15977954031513401134"},
{"wikidata_id": "Q625360", "text": "وجه تضمین اولیه وجه تضمین اولیه، (به انگلیسی: Initial margin) در دانش مالی وجهی است که در بازار معاملات آتی، از طرفین قرارداد آتی، برای جلوگیری از امتناع از انجام قرارداد آتی، در قالب شرط ضمن عقد، دریافت می‌شود، که میزان آن در مشخصات هر قرارداد آتی تعیین می‌شود. در طول دوره قرارداد (حتی در صورت تغییر در قیمت سهم پایه) این مبلغ، ثابت باقی می‌ماند. در بورس اوراق بهادار تهران وجه تضمین اولیه ۲۰٪ درصد ارزش قرارداد، با قیمت پایه اولین روز معاملاتی است، که اهرمی ۵ برابری را ایجاد می‌کند. البته این نسبت در طول دوره قرارداد، به علت ثابت بودن وجه تضمین و متغیر بودن قیمت، دستخوش تغییر شده و می‌تواند درجه اهرم را کاهش یا افزایش دهد.", "version_id": "17975524496779673687"},
{"wikidata_id": "Q1995066", "text": "عباس‌قلی آقا باکیخانف زندگی‌نامه عباس‌قلی آقا باکیخانف در ۲۱ ژوئن سال ۱۷۹۴ در خانواده ای ثروتمند در ده امیرجان باکو چشم به دنیا گشود. پدرش «محمد میرزا خان دوم» نمایندهٔ سلسلهٔ خانان باکو و مادرش خانم «سفیا» که به دین اسلام گراییده بود، اهل کشور گرجستان بود. عباس‌قلی تا ۸ سالگی در باکو بزرگ شد؛ و لیکن در سال ۱۸۰۲، پس از آنکه پدرش مبارزه بر سر رسیدن به قدرت را به پسر عمویش «حسین‌قلی خان» باخت، وادار شد با خانواده اش، به روستای امسار قوبا که، روزگاری فتحعلی شاه به او اهدا کرده بود، منتقل گردد. عباس‌قلی آقا تا سال ۱۸۱۹ در این روستا به سر برده و به تحصیلات خود ادامه داد. آنجا به زبان‌های فارسی و عربی تسلط پیدا و آثار زیادی به این زبان‌ها مطالعه نمود. همزمان با یادگیری زبان‌های شرقی، در تلاش بود ادبیات، الهیات و فلسفه را نیز در سطح بالا یاد بگیرد. در سال ۱۸۱۹، با دعوت الکسی یرمولوف، ژنرال ارتش شاهنشاهی روسیه در قفقاز راه تفلیس را در پیش گرفته و به عنوان مترجم زبان‌های شرقی در «ادارهٔ کل نظامی قفقاز» گماشته شد. وی در تفلیس با چهره‌های ادبی زیادی از کشورهای مختلی آشنا شد. عباس‌قلی آقا باکیخانف در سال ۱۹۴۷ هنگام مسافرت از مکه به مدینه در جایی موسوم به «وادی فاطمه» بر آثار ابتلا به طاعون زندگی را بدرود گفت و در آنجا به خاک سپرده شد. خلاقیت ادبی خلاقیت عباس‌قلی آقا باکیخانف از آثار ادبی و علمی رنگارنگی سرشار می‌باشد. از آثار ادبی اش می‌توان داستان‌های «ریاض القدس» و «میشکاة الانوار» و قصاید، غزل‌ها، رباعی‌ها، مثنوی‌ها، قصه‌های منظوم، حکایت‌ها و غیره… را برشمرد. داستان‌ها داستانهای «معراج خیال» و «مجلس فرنگ» که، وی هنگام اقامت در ورشو به سبک خودزندگی‌نامه به فارسی نوشته‌است، از اهمیت خاصی برخوردارند. این داستان‌ها از نظر سازه ادبی، بکارگیری لطافت‌های زبان و روش نوشتاری شباهت‌های زیادی با «شکایت‌نامه» هایی دارند، که در ابدیات سنتی خاورزمین بسیار متداول می‌باشند. آثار علمی عباس‌قلی آقا باکیخانف یکی از علمای بزرگ در تاریخ آذربایجان به حساب می‌آید. وی با تحریر آثار علمی چون «قانون قدسی»، «اسرار ملکوت»، «تهذیب الاخلاق»، «عین المیزان» و «گلستان ایرم» آوازهٔ بسزایی پیدا کرده‌است. محتوی اثر «قانون قدسی» که وی در سال ۱۸۲۸ به نگارش درآورده و اولین اثر علمی اش تلقی می‌گردد، در خصوص دستور زبان فارسی است. مرگ در سال ۱۸۴۵، برای انجام مناسک حج رهسپار مکه شد. هنگام مسافرت به مکه شاه قاجار وی را به حضور پذیرفت و به او نشان افتخار شیر و خورشید اهدا نمود. عباس‌قلی آقا بعداً به شهرهای اصفهان، یزد، شیراز و کرمانشاه سفر کرد. در قسطنطنیه عباس‌قلی آقا با سلطن عثمانی که، علاقهٔ خاصی به آثار وی، به ویژه به «اسرار ملکوت» داشت، دیدار و نسخه ای از این اثر به وی اعطاء کرد. بعد از اینجا باکیخانف راهی مکه و مدینه گشت. در راه خود از مکه به مدینه، مبتلا به وبا شد و در ده کوچک «وادی فاطمه» در حجاز دار فانی را وداع گفت. جوایز نشان درجه دوم «آنای مقدس» (۱۸۲۸) نشان درجه چهارم «ولادیمیر مقدس» (۱۸۲۸) نشان «آنای مقدس» دوم با تاج امپراتور (۱۸۲۹) نشان درجه سوم «استانیسلاو مقدس» نشان افتخار شیر و خورشید آراسته به الماس و الماس درخشان", "version_id": "12849577429159494215"},
{"wikidata_id": "Q20111219", "text": "محمدحسن نجم زندگی‌نامه محمدحسن نجم در سال ۱۳۳۷ در تهران متولد شد. از سال ۱۳۵۶ فعالیت خود را در عرصه فرهنگی شروع کرد و بعد از انقلاب با مرحوم علی حاتمی در سریال «هزار دستان» مشغول به فعالیت شد. علاوه بر این در قسمت دکور فعالیت داشت تا به عنوان همکار در بخش تدارکات اداری و مالی همان پروژه اولین همکاری را با ایشان به پایان رساند. همزمان با تولید سریال «هزار دستان» به دلیل توقف‌های طولانی مدت در چند فیلم سینمایی نیز با علی حاتمی همراه شد که «حاجی واشینگتن»، «کمال الملک»، «جعفرخان از فرنگ برگشته» از جمله آنهاست. محمدحسن نجم در طول فعالیت خود با هنرمندان بزرگی از کشور به همکاری پرداخت که حاصل آن فعالیت در فیلم‌ها و سریال‌های مختلف تلویزیونی می‌باشد.", "version_id": "2937612563057683373"},
{"wikidata_id": "Q16045234", "text": "آش شل پتله آش شل پتله یا آش شل پتله ترشی یکی از غذاهای سنتی استان همدان است. مواد این آش را سبزی آش، گوشت با استخوان یا قلم، بلغور، پیاز، عدس، سیب زمینی و نمک، فلفل، ادویه تشکیل می‌دهد. ریختن ترشی بر روی آش مرسوم است به همین سبب آش شله پتله ترشی نیز خوانده می‌شود. در برخی از وبلاگ‌های شخصی اهالی منطقه تلفظ این آش، آش شله پلته (shole palte) آمده‌است. درست کردن پتله برای درست کردن پتله ابتدا گندم را پس از تمیز کردن از سنگ و شن و پوش و آشغال، می‌شستند و سپس آنرا جوشانده و بعد در مقابل آفتاب پهن وخشک می‌کردند. بعد از خشک شدن آنرا در گودالی بنام دیبک ریخته و با چوب دیبک زنی)(که یک تیر کوتاه چوبی بود و در اطراف آن یکی دو دسته چوبی کار گذاشته بودند) که بوسیله دونفر زده می‌شد کوبیده و پوستش را می‌گرفتند بعد از اینکه در دیبک پوست گندم گرفته شد آنرا در دستاس که نوعی آسیاب دستی و کوچک خانگی بود، می‌کشیدند تا هر دانه گندم به دو یا سه تکه شکسته و باصطلاح یارما یا نیمه بشود. از این پتله برای پختن غذاهایی مانند دلمه، آش، کوپ په، کوفته و غیره در زمستان استفاده می‌کردند.", "version_id": "8163362630442633107"},
{"wikidata_id": "Q5800764", "text": "وینسار جمعیت این روستا در دهستان چهاردولی شرقی قرار دارد و براساس سرشماری مرکز آمار ایران در سال ۱۳۸۵، جمعیت آن ۲٬۲۴۹ نفر (۵۴۷خانوار) بوده‌است. زبان غالب مردم این روستا کردی است و حدود ۲۰٪ اهالی روستا به زبان ترکی صحبت می‌کنند. روستا دارای یک سراب دایمی است که با اینکه آب‌ریز قابل مشاهده ندارد ولی حجم چشمگیری آب خروجی دارد. این روستا از روستاهای قدیمی منطقه چهاردولی است که قدمت آن حدود ۲۰۰۰ سال است. غار فرهادتاش وینسار در حدود ۳۵ کیلومتری شرق شهر قروه، در فاصله سه روستای داش بلاغ، آق بلاغ و وینسار بر روی کوهی مرتفع، بقایای یک معدن بزرگ سنگ قرار دارد که از نظر نوع، اندازه و تراش سنگ دارای ویژگی‌های خاص و از اهمیت بسیار برخوردار است. باور مردم برآن است که این سنگ‌ها به داستان شیرین و فرهاد ارتباط دارد. نوع حجاری و سفال‌های موجود در منطقه، احتمالاً به دوره ساسانی تعلق دارد. این منطقه در ایام بهار به عنوان تفرجگاه مورد استفاده مردم است. در ضلع شرقی همین کوه فرهادتاش، دهانه غاری وجود دارد که \" اورل استین \" مستشرق اروپایی هنگام بررسی منطقه غرب کشور، از این غار نام برده و ظاهراً نتوانسته وارد آن شود. تپه تاریخی دینار وینسار تپه دینار وینسار مربوط به دوران‌های تاریخی پس از اسلام است و در شهرستان قروه، روستای وینسار واقع شده. این اثر در تاریخ ۲۵ اسفند ۱۳۷۹ با شمارهٔ ثبت ۳۵۷۴ به‌عنوان یکی از آثار ملی ایران به ثبت رسیده‌است. روان تپه وینسار نیز در تاریخ ۲۵ اسفند ۱۳۷۹ با شمارهٔ ثبت ۳۵۷۳ به‌عنوان یکی از آثار ملی ایران به ثبت رسیده‌است. یکی دیگر از آثار تاریخی وینسار کوه صخره‌ای کماجار می‌باشد که این کوه هم یکی دیگه از آثار ثبت شده وینسار می‌باشد.", "version_id": "1245497954468674189"},
{"wikidata_id": "Q466163", "text": "تک‌گویی درونی تک‌گویی درونی یا گفتار درونی یکی از شگردهای ادبیات داستانی و ادبیات نمایشی است. شیوه‌ای در روایت، و آن بازگویی افکار درونی و عاطفی شخصیت داستان یا نمایشنامه است که در یک یا چند سطح ذهن جریان می‌یابد و تا سطح پیش از گفتار می‌رسد. این گفتارِ بر زبان نیامده، بدون دخالت نویسنده، از طریق تداعی معانی، یا ساده‌ترین جملات که غالباً از نظم منطقی نیز بی‌بهره است، زندگی درونی شخصیت و گاه تاریک‌ترین زوایای ذهن وی را می‌نمایاند. ساعت گرگ و میش و بخش‌هایی از سنگ صبور و بعضی داستان‌های هرمز شهدادی نمونه‌ای از به کارگیری این شیوه در داستان‌نویسی فارسی است. نخستین کاربرد این اصطلاح متعلق به ادوارد دوژاردن داستان‌نویس فرانسوی در سال ۱۸۸۷ میلادی است.", "version_id": "300871284722194623"},
{"wikidata_id": "Q35684493", "text": "ساخت دیوار در مرز ایران و ترکیه ساخت دیوار در مرز مشترک ایران و ترکیه در مرداد ماه ۱۳۹۶ توسط ترکیه بار دیگر اعلام شد و براساس گزارش‌های منتشر شده دولت ترکیه در ۱۷ مرداد ۱۳۹۶ از ادامه روند ساخت دیوار بتنی در مرز مشترک ایران و ترکیه خبر داد. پیش از این در اوایل سال جاری میلادی (دی ۱۳۹۵) رجب طیب اردوغان، رئیس‌جمهوری ترکیه از برنامه کشورش برای ساخت دیوار امنیتی در مرز با ایران و عراق خبر داده بود. پیشینه ترکیه و سوریه ۹۱۰ کیلومتر و ایران و ترکیه ۵۰۰ کیلومتر مرز مشترک دارند. پیش از این در رسانه‌های ترکیه از جمله روزنامه حریت این خبر را منتشر کرده بود که دولت تصمیم دارد بین دو کشور ایران و ترکیه دیوار بتنی نصب کند. رجب طیب اردوغان رئیس‌جمهوری ترکیه در خرداد ۱۳۹۶ اعلام کرد نصب دیوار ۶۵۰ کیلومتری در مرز ترکیه و سوریه را که از سال ۱۳۹۳ شروع کرده بود، به پایان رسانده‌است. اهداف در ۱۷ مرداد ۱۳۹۶ مقامات ترکیه اعلام کردند احداث دیوار بتنی در مرز مشترک با ایران در جریان است تا از تردد تروریست‌ها و شبه نظامیان پ کا کا وابسته به حزب کارگران کردستان ترکیه بین دو کشور جلوگیری شود. رسانه‌های ترکیه نیز در رابطه با علت دیوار کشی نوشته بودند که بیش از یکهزار نیروی پ ک. ک در اردوگاه‌هایی در مرز با ایران فعالیت دارند و احداث این دیوار بمنظور جلوگیری از تردد افراد این گروه است. هرگاه این عناصر مورد تعقیب ارتش ترکیه قرار می‌گیرند بداخل ایران در کمپ‌های خود عقب‌نشینی می‌کنند. همچنین اهداف دیگر ترکیه از ساخت دیوار مرزی، جلوگیری از ورود قاچاقچیان است. موقعیت ترکیه و ایران بیش از ۵۰۰ کیلومتر مرز مشترک دارند که قسمت اعظم آنرا مناطق کوهستانی صعب العبور تشکیل می‌دهد و چهار استان آغری، ایگدیر، وان و حاکاری از ترکیه با استان آذربایجان غربی ایران هم مرز هستند. در اردیبهشت ۱۳۹۶ رسانه‌های ترکیه به نقل از یک مقام بلندپایه این کشور طول دیوار مرزی در دست احداث را ۷۰ کیلومتر اعلام کردند و استان‌های آغری و ایگدیر در شمالی‌ترین قسمت مرز مشترک دو کشور مشمول این طرح هستند. ساخت این دیوار در استان مرزی آغری در شرق ترکیه جریان دارد و روز سه شنبه ۱۷ مرداد ۱۳۹۶ سلیمان البان، استاندار این استان از روند ساخت این دیوار بازدید کرده‌است. ساکنین این استان کردها و ترک‌های آذری هستند. ویژگی‌ها دیوار امنیتی مرزی با بلوک‌هایی بتنی ساخته می‌شود که سه متر ارتفاع و دو متر عرض دارد و قابلیت حمل و انتقال را دارند. هر قطه بتنی هفت تن وزن دارد و ارتفاع دیوارها با احتساب سیم خاردار نصب شده بر روی آن به چهار متر می‌رسد. در طول دیوار راهی برای عبور و مرور طراحی شده‌است. ۱۵ درب نیز برای تردد با شیشه‌های ضد گلوله در فواصل مشخص در طول دیوار نصب می‌گردد. در ساخت این درب‌ها مطمئن‌ترین مواد و تجهیزات بکار برده خواهد شد. بالای دیوارها نیز سیم خاردار نصب می‌گردد که ارتفاع دیوار را به ۴ متر می‌رساند. مراحل کار ساخت این دیوار در ۵ مرحله انجام می‌شود. در اردیبهشت ۱۳۹۶ آلیک رئیس اداره تأسیسات مسکونی وابسته به نخست‌وزیری ترکیه گفته بود احداث دیوار در مرز ایران و ترکیه بطول ۱۴۴ کیلومتر آغاز شده‌است و مرحله اول آن در شهریور ۱۳۹۶ بپایان می‌رسد. واکنش‌ها اعلام خبر احداث دیوار در مرز ترکیه با ایران با واکنش مثبت ایران روبرو شد. یک مقام وزارت خارجه ایران در ۱۹ اردیبهشت ۱۳۹۶ گفت که دولت وی از قبل در جریان این اقدام بوده و از آن استقبال می‌کند. او گفت این اقدام از ورود کالای قاچاق از ترکیه به ایران نیز جلوگیری می‌کند.", "version_id": "9018771620092840641"},
{"wikidata_id": "Q32846", "text": "غشای پایه ساختار غشای پایه بخشی از ماتریکس برون‌یاخته‌ای است که باعث ارتباط پوشش اندام با بافت‌های زیرین می‌شود و در اغلب اندام‌ها دیده می‌شود. به استثنای سینوزوئیدها و مویرگ‌های لنفی که غشای پایه ممتد ندارند. غشای پایه شامل گلیکوپروتئینهایی به نام لامینین و انتاکتین، رشته‌های کلاژن تیپ IV و رشته‌های شبه کلاژن (شبکه‌ای)، هپاران سولفات و فیبرونکتین می‌باشد. غشای پایه مجموعه لامینا بازال و لامینا رتیکولر است و به صورت نوار باریک قابل رویت با میکروسکوپ نوری می‌باشد. کارکرد غشای پایه علاوه بر اینکه بستری جهت چسبیدن سلول‌ها و ارتباط آن‌ها با سایر بافت‌هاست برای رشد و تکثیر سلول‌ها مورد نیاز بوده حاوی اطلاعات ضروری برای مهاجرت و تمایز و اعمال متقابل سلول‌ها در دوره جنینی است.", "version_id": "14090809828183255899"},
{"wikidata_id": "Q5722063", "text": "کوچ (بیرجند) کوچ روستایی است در دهستان باقران از توابع بخش مرکزی شهرستان بیرجند، واقع در استان خراسان جنوبی، که جمعیت آن در سال ۱۳۸۵ برابر با ۱۰۴ نفر بوده‌است. اهمیت روستای کوچ به علت وجود سنگ نگاره‌هایی باستانی، موسوم به سنگ‌نگاره لاخ مزار است که جزو اسناد معتبر تاریخی استان خراسان جنوبی به حساب می‌آید. این مجموعه تاریخی که شامل ۳۰۴ نگاره حک شده بر روی صخره‌ای از سنگ افیولیت می‌باشد، شامل نقوشی از انسان، حیوان، گیاه، علائم و نشانها، کتیبه‌هایی به زبان پهلوی، مربوط به دوران اشکانی و ساسانی و به زبان عربی و فارسی، مربوط به دوران اسلامی می‌باشد.", "version_id": "8212838974000488920"},
{"wikidata_id": "Q9384662", "text": "اسقاط کافه خیارات اِسقاط کافه خیارات اصطلاحی است در حقوق قراردادها که اصولاً در جهت قوام و ثبات قرارداد به کار می‌رود. با ورود این اصطلاح به قرارداد امکان بر هم زدن یک‌جانبه آن از بین می‌رود.اِسقاط خیارات می‌تواند ضمن عقد اصلی یا پس از آن صورت گیرد، چنان‌که ماده ۴۴۸ قانون مدنی ایران در این باره مقرر می‌دارد: «سقوط تمام یا بعضی از خیارات را می‌توان در ضمن عقد شرط نمود». \"اِسقاط\" مصدر باب اِفعال از ریشهٔ «س ق ط» به معنای افکندن، انداختن و از ارزش انداختن است. در اصطلاح حقوقی به از اعتبار انداختن حقی اعم از مالی یا غیرمالی اِسقاط می‌گویند. \"کافه\" (با ف مشدد) به معنی \"همه\" است. \"خیار\" هم به معنای حق برهم‌ زدن یک‌جانبه قرارداد است.", "version_id": "16366849193529519426"},
{"wikidata_id": "Q2363995", "text": "سربازی در اسرائیل در اسرائیل خدمت وظیفه عمومی برای شهروندان اسرائیل بالای ۱۸ سال که یهودی، دروز یا چرکس هستند اجباریست، شهروندان عرب اسرائیلی به خدمت وظیفه در نیروهای دفاعی اسرائیل فراخوانده نمی‌شوند. دیگر استثناها بر مبانی مذهبی، جسمانی یا روانی استوار است. طول نرمال خدمت اجباری سربازی در حال حاضر دو سال و هشت ماه برای مردان (برخی از نقش‌ها نیاز به اضافی ۴ ماه خدمت دارند) و دو سال برای زنان است. با وجود یک تصور کلی که اکثریت شهروندان اسرائیلی به سربازی اجباری فراخوانده می‌شوند تنها در حدود ۵۰ درصد از فراخوانده شدگان احتمالی در ارتش خدمت می‌کنند. دیگران به دلایل مختلف از جمله تحصیلات مذهبی، معافیت جوامع اقلیت، امتناع از خدمت، «کمبود انگیزه» خدمت نمی‌کنند", "version_id": "5402394361120275234"},
{"wikidata_id": "Q14624265", "text": "ماشین هوای فشرده ماشین هوای فشرده (به انگلیسی: compressed air car) یک وسیله نقلیه هوای فشرده‌است که از یک موتور با هوا فشرده استفاده می‌کند. فناوری موتورها اتومبیل‌های فشرده شده توسط موتورهای رانده شده توسط هوا فشرده، که در مخزن با فشار بالا مانند ۳۱ مگاپاسکال(4500 psi یا 310 bar)ذخیره می‌شود. به جای رانندگی موتورهای پیستونی که با یک مخلوط سوخت و هوا سوخته می شود، ماشین‌های هوای فشرده از گسترش هوای فشرده استفاده می‌کنند، به نحوی مشابه با گسترش بخار در یک موتور بخار. از دهه ۱۹۲۰ نمونه‌های خودرویی وجود داشته‌است و هوای فشرده مورد استفاده در نیروی اژدر است. مخازن ذخیره‌سازی در مقایسه با مسائل مربوط به هیدروژن، آسیب و خطر درگیر در تصادفات با شدت بالا، هوا به تنهایی غیرقابل اشتعال است، در گزارش روزانه شبکه هفت گزارش شده‌است که در فیبر کربن خود شکننده است و می‌تواند تحت فشار کافی تقسیم شود، اما زمانی که این کار را انجام می‌دهد، هیچ قطعه ای ایجاد نمی‌شود. مخازن فیبر کربن با خیال راحت هوا را تحت فشار در جایی حدود 4500 psi نگه داشته، و آنها قابل مقایسه با مخازن فولادی. اتومبیل‌ها طراحی شده‌اند که در یک پمپ فشار بالا پر شوند. در طرحهای مخزن هوای فشرده، طرحهای مخزن به صورت ایزوترمال هستند؛ یک مبدل حرارتی از نوعی برای حفظ دمای (و فشار) مخزن به عنوان هوای استخراج استفاده می‌شود. تراکم انرژی هوا فشرده دارای چگالی انرژی نسبتاً کم است. هوا با ۳۰ مگاپاسکال (۴۵۰۰ psi) حاوی حدود ۵۰ وات انرژی در لیتر (و به‌طور معمول ۳۷۲ گرم در لیتر وزن دارد) مقایسه، باتری سربی-اسیدی حاوی 60-75 Wh / l است. باتری لیتیوم یون حاوی حدود ۲۵۰–۶۲۰ وات بر لیتر است. EPA تراکم انرژی بنزین را در ۸٬۸۹۰ وات در لیتر برآورد می‌کند؛ با این حال، یک موتور بنزینی معمولی با بهره‌وری ۱۸٪ تنها می‌تواند معادل ۱۶۹۴ وات بر لیتر را بازیابی کند. چگالی انرژی یک سیستم هوای فشرده می‌تواند بیش از دو برابر شود، اگر هوا قبل از انبساط گرم شود. به منظور افزایش تراکم انرژی، برخی از سیستم‌ها ممکن است از گازهایی استفاده کنند که می‌توانند مشتق شده یا جامد شوند. دی‌اکسید کربن از لحاظ فیزیکی گاز به حالت فوق بحران انتقال گاز CO2 به هوا را بیشتر می‌کند. انتشارات اتومبیل‌های هوای فشرده می‌توانند در اگزوز آزاد شوند. از آنجایی که منبع انرژی هوای فشرده شده معمولاً برق است، تأثیر کلی محیطی آن بستگی به نحوه تمیز کردن منبع این برق دارد. با این حال، اکثر وسایل نقلیه هوایی موتورهای بنزینی برای وظایف مختلف دارند. این انتشار می‌تواند به نیمی از مقدار دی‌اکسید کربن تولید شده توسط Toyota Prius (حدود ۰٫۳۴ پوند در مایل) مقایسه شود. بعضی از موتورها می‌توانند با توجه به اینکه مناطق مختلف می‌توانند منابع مختلفی از قدرت را در اختیار داشته باشند، از منابع قدرت بالا مانند زغال سنگ که به عنوان منبع انرژی انتشاری صفر است. یک منطقه مشخص نیز می‌تواند منابع برق الکتریکی خود را در طول زمان تغییر دهد، در نتیجه موجب بهبود یا تشدید انتشار کل می‌شود. با این حال، یک مطالعه سال ۲۰۰۹ نشان داد که حتی با فرض‌های بسیار خوش‌بینانه، ذخیره‌سازی انرژی انرژی کمتر از ذخیره‌سازی شیمیایی (باتری) کمتر است.", "version_id": "8356029758008654009"},
{"wikidata_id": "Q5961450", "text": "مهاجرت ایرانیان به قفقاز و آسیای مرکزی (سده ۱۹ و ۲۰) جمعیت ایرانیان در امپراطوری روسیه در اواخر سده نوزدهم میلادی به‌طور پیوسته افزایش یافت، بیشتر این مهاجران از استان‌های شمالی ایران (بیشتر آذربایجان) بودند و در جستجوی کار به قفقاز و در مواردی آسیای میانه مهاجرت می‌کردند. با اینکه بسیاری از این مهاجرت‌ها از نوع دوره‌ای یا کوتاه مدت بود، بسیاری از ایشان دوره‌های طولانی تری را در امپراطوری روسیه ماندند و بعضی نیز در آنجا ساکن شدند. جمعیت نخستین گزارش از این مهاجرت‌ها به ۱۸۵۵ میلادی بازمی‌گردد و متعلق به کنسول بریتانیا در تبریز است، وی گزارش کرده‌است که تنها مجوز ۳٬۰۰۰ مورد را در دو ماه گذشته کنسولگری روسیه صادر نموده‌است، در هر حال، افزایش میزان مهاجرت به پس از ۱۸۸۰ میلادی بازمی‌گردد و با ورود به سده بعدی این مهاجرت آنچنان ابعاد و تداومی یافت که توجه بسیاری از محققان، جهانگردان و مفسران را به خود جلب نمود. برپایه نخستین سرشماری امپراطوری روسیه حدود ۷۴٬۰۰۰ ایرانی در نقاط مختلف امپراطوری حضور داشته‌اند. از این میان ۲۸٪ زن بودند و بزرگترین گروه گزارش شده که ۸۲٪ کل جمعیت ایرانیان را تشکیل می‌داده‌اند در قفقاز حضور داشته‌اند. بنا بر همین گزارش ۷۲٪ کل ایرانیان امپراطوری روسیه در شهرهای باکو، گنجه، ایروان و تفلیس حضور داشته‌اند. حدود ۱۰٬۰۰۰ نفر از ایشان نیز در آسیای میانه حضور داشته‌اند. تنها ۳۲٬۰۰۰ نفر از ایرانیان حاضر در امپراطوری روسیه فارسی زبان بودند و حدس زده می‌شود که بیشتر این جمعیت را ترک زبانان اهل آذربایجان تشکیل می‌داده‌اند. آمار مفید دیگر دربارهٔ این مهاجرت برپایه ویزاها و گذرنامه‌هایی که توسط کنسولگری‌های روسیه در شهرهای تبریز، مشهد، رشت و استرآباد به دست می‌آید، این آمار گسترش پیوسته سفر ایرانیان به امپراطوری روسیه را نشان می‌دهد، به‌طور میانگین ۱۳٬۰۰۰ نفر در سال در بین سال‌های ۱۸۷۶ تا ۱۸۹۰ میلادی که با ورود به سده جدید به بیش از ۶۷٬۰۰۰ افزایش می‌یابد. در ۱۹۱۳ بیش از ربع میلیون ایرانی وارد روسیه شده بودند، که البته این شامل مهاجرت‌های غیرقانونی نمی‌شود. جمعیت کل ایرانیان ساکن روسیه پیش از جنگ جهانی اول حدود نیم میلیون نفر برآورد شده‌است. ساختار اجتماعی بیشتر مهاجران را به ویژه آن‌هایی که از آذربایجان آمده بودند، کارگران جویای کار تشکیل می‌دادند. در بین آوریل تا سپتامبر که اوج فعالیت کشاورزی قفقاز بوده‌است جمعیت عمده‌ای از ایرانیان به آنجا می‌رفتند. مهاجران پیش زمینه‌های اجتماعی گوناگونی داشتند و شامل تاجران، بازرگانان، صنعتگران و… می‌شدند که با گسترش روابط اقتصادی دو کشور به امپراطوری روسیه سفر می‌کردند. گزارش‌ها دربارهٔ ترکیب اجتماعی مهاجران کم است، بنا به آمار کنسولگری روسیه در تبریز ۹۰٪ ویزاهای صادر شده در این شهر در ۱۹۰۴ برای کارگران بوده‌است، در حالی که در رشت کارگران تنها ۲۷٪ مهاجران را تشکیل می‌داده‌اند که اهمیت فعالیت بازرگانی و تجاری را برای مهاجران نواحی خزری نشان می‌دهد. آمارهای ارائه شده توسط مینورسکی، آذربایجان را اصلی‌ترین خاستگاه مهاجران نشان می‌دهد به گونه‌ای که در ۱۹۰۴ حدود ۹۰٪ ویزاهای صادر شده از این استان بوده‌است. به موازات این بسیاری از دهقانان خراسان هر زمستان به جهت یافت کار به آسیای میانه می‌رفتند، این امر در نواحی جنوبی تر مانند سیستان هم به‌طور محدودتر صورت می‌پذیرفته‌است. اشتغال بیشتر ایرانی‌ها در روسیه در کارهای یدی ساده مشغول بودند. در برخی جاها همانند گنجه، کارهای زمین‌های کشاورزی تماماً در دست ایرانیان بود که معمولاً کارگران محلی به خاطر دستمزد پایین و شرایط کاری حاضر به کار در آن نبودند. در باکو و تفلیس نیز به همین شکل، ایرانیان در مشاغل فصلی و مزارع پنبه مشغول به کار بودند. ایرانیان همچنین در بسیاری مشاغل دیگر نیز حضور داشتند برای مثال در باکو به عنوان مغازه دار، مکانیک، معمار، نجار، سورچی و کارگر به کار مشغول بودند. از جهت میزان مهارت، ایرانیان در سراسر قفقاز به عنوان معماران ماهر مشهور شده بودند، بیشتر بناهای جدید تفلیس به سازندگان و معماران ایرانی سپرده می‌شد، در باکو تخلیه و بارگیری کشتی‌ها تماماً در دست باربران اهل خلخال و اردبیل بود. بسیاری نیز در راه‌سازی و ساخت راه آهن مشغول به کار بودند. در بسیاری از شاخه‌های تولیدی ایرانیان نیروی کار عمده را تشکیل می‌دادند. برای نمونه در صنعت نفت باکو جمعیت و مشارکتشان از ۱۸۹۳ به بعد به‌طور پیوسته افزایش یافت، به گونه‌ای که از ۱۱٪ در آن سال به ۲۹٫۱٪ در ۱۹۱۵ رسید و ایشان بزرگترین ملیت در آن صنعت را تشکیل می‌دادند و جمعیتی حدود ۱۳٬۵۰۰ نفر داشتند. با این حال بیشتر ایرانیان دارای مشاغل کم درآمد و با امنیت شغلی پایین بودند. میانگین درآمد کارگر بی مهارت ایرانی در ۱۹۰۴ میلادی ۶۰–۷۰ کپک گزارش شده‌است که ۲۰ کپک کمتر از میانگین گزارش شده درآمد در آن زمان است. ایرانیان مشغول روی اسکله‌ها در باکو روزانه پانزده تا هجده ساعت کار می‌کردند، غذای مناسبی نمی‌خوردند و زیر درختان یا در باغ‌ها می‌خوابیدند. بنا گزارش دیگری در تفلیس هر سه یا چهار ایرانی در یک خانه زندگی می‌کردند و به‌طور دوره‌ای گرفتار شیوع وبا در شهر می‌شدند. غیر از آن بنا به قانون مصوب در ۱۹۰۳، کارگران خارجی از مقررات ایمنی در حین کار محروم شده بودند. حتی کاربران مشغول در صنعت نفت نیز از این موضوع مستثنی نشده بودند. عدم امنیت سیاسی و اقتصادی ایشان در شورش‌های کارگری ۱۹۰۵ زمانی که صدها تن از ایشان به ایران بازگردانده شدند، برجسته شد. علل مهاجرت بیشتر متن‌های انتقادی دوران مشروطه، افزایش سختی‌های اقتصادی و ظلم سیاسی در مملکت را که به‌طور خاص بر دهقانان اثر می‌کرده، علت پنهان مهاجرت ایرانیان به روسیه در قرن گذشته دانسته‌اند. با اینکه به اینها مربوط می‌شده‌است، اما اینکه عوامل سیاسی و اقتصادی به تنهایی سبب این پدیده شده باشند، مشکوک به نظر می‌رسد. نویسندگان دیگر روی جاذبه‌ها تأکید دارند، برای نمونه، درآمد بیشتر با توجه به چشم‌انداز کاری بهتر و تفاوت قیمت ارز، که با نزول بهای پول ایران بیشتر به چشم آمد. حرکت قدرتمند اقتصادی در روسیه و صنعتی شدن آن و بحران کمبود نیروی کار در استان‌های مرزی نیز این فرصت را برای مهاجران تقویت کرد. اطلاعات کم به دست آمده از حواله پول‌های مهاجران بازگشته این تصویر را تقویت می‌کند، مینورسکی این مقدار را تنها برای مهاجران آذربایجانی ۱٫۸ میلیون روبل را ذکر می‌کند که البته شامل جابجایی‌های غیررسمی نمی‌شود. اهمیت سیاسی و اجتماعی کنش با جامعه و شیوه حکومت روسیه سبب گسترش آگاهی سیاسی و اجتماعی مهاجران شد. همچنین افکار و ارزش‌های سوسیالیستی را در میان ایشان پروراند. با گسترش جنبش‌های سوسیال دموکرات در میان ایرانیان مهاجر در قفقاز، به یاری سازمان همت در باکو، ایشان سازمان اجتماعیون عامیون را که شاخه‌هایی نیز در دیگر شهرهای ایران (تهران، مشهد و تبریز) داشت، تأسیس کردند. از جمله کمک‌ها انقلابی به رفقای داخل ایران می‌توان از فرستادن اعلامیه از قفقاز به ایران و فرستادن کارگران مسلح قفقازی برای کمک به ستارخان در جریان اشغال تبریز، نام برد. همچنین ایرانیان در فعالیت‌های سیاسی بین جنگ جهانی اول و انقلاب اکتبر روسیه نقش فعال داشتند، در ۱۹۱۴ کارگران مقیم باکو در اعتراضات خیابانی علیه وقوع جنگ شرکت جستند. پس از انقلاب اکتبر، گروهی از کارگران ایرانی در باکو به سرعت حزب عدالت را تأسیس نمودند که بعد تر در ۱۹۲۰ مبدل به حزب کمونیست ایران شد. اوضاع ایرانیان مهاجر در شوروی در بررسی شرایط این افراد آن‌ها را به چهار نسل متفاوت تقسیم می‌کنند که در ادامه و بطور اختصار به شرایط این نسل‌ها اشاره می‌شود. نسل اول مهاجران را که مهاجرت شان پس از کودتای ۱۲۹۹ رضا شاه صورت گرفت اعضا و رهبران حزب کمونیست ایران تشکیل می‌دادند. نسل دوم عمدتاً اعضا و رهبران فرقه دموکرات آذربایجان بودند که پس از آذر ۱۳۲۵ یعنی عزیمت فرقه دموکرات و در دست گرفتن اوضاع آذربایجان از سوی نیروهای دولت ایران به شوروی گریخته بودند. نسل سوم این مهاجران را نیز کادرهای حزب توده ایران تشکیل می‌دادند که پس از کودتای ۲۸ مرداد ۱۳۳۲ و دستگیری اعضای حزب و آغاز سرکوب سازمان افسران به شوروی رفتند. در مورد نسل اول اسناد منتشر شده در دوره‌های بعدی نشان می‌دهد که نزدیک به ۱۵۰ نفر از این افراد به جوخه‌های اعدام سپرده شدند یا در اردوگاه‌های کار اجباری جان سپردند. این دوران، زمانی است که ترور استالینی جان میلیون‌ها تن از شهروندان شوروی را گرفت. کمونیست‌های مهاجر به دلایل اختلاف عقیده و سلیقه قربانی دستگاه استالین می‌شدند، یا قربانی منافع سیاست خارجی دستگاه استالین در رابطه با کشورهایشان می‌شدند. اما نکته ای که در این میان جالب است تفاوت دیدگاه مهاجر و میزبان نسبت به یکدیگر است. مهاجران شوروی را دست کم قبل از مهاجرت قبله آمال تمام توده‌های جهان می‌پنداشتند طرف مقابل اما برای اندیشیدن به آن‌ها گرفتار این قید و بندها نبود. چنان‌که خاطره نقل شده از همسر کریم نیک بین از دیدارش با بریا دستیار گرجی و هم میهن استالین این را نشان می‌دهد: «پس از بازداشت همسرم به بریا که در آن هنگام به ریاست کا.گ. ب رسیده بود نامه نوشتم و درخواست نمودم که مرا بپذیرد. فکر می‌کردم با آشنایی ای که با من و نیک بین داشت و بارها در باکو و تفلیس به دیدار هم رفته بودیم، می‌تواند به آزاد شدن شوهرم کمک نماید. . . فکر می‌کردم او به خاطر نان و نمکی که با هم خورده بودیم مرا دوستانه خواهد پذیرفت. اما چنین نشد و او خودش را به ناآشنایی زد و با ورق زدن پرونده ای گفت: این پرونده آن ایرانی خائنی است که بازداشت شده است. شما ایرانی‌ها یادتان رفته که پادشاه تان آقامحمدخان قاجار چقدر از گرجی‌ها را هنگام اشغال گرجستان کشت… از شما ایرانی‌ها کمونیست در نمی‌آید… به وی گفتم آغا محمدخان قاجار چه ارتباطی با شوهرم که دبیرکل کمیته مرکزی حزب کمونیست ایران است، دارد… او با خشونت پرونده را بست و گفت دیگر بیش از این وقت ندارم… پس از گذشت یک سال یعنی در سال ۱۹۴۰ طی نامه‌ای به من اطلاع دادند که شوهرم را اعدام کردند…» نسل دوم، مهاجرت‌های سیاسی و فرار وحشت زده هزاران نفر را درمی‌گیرد که پس از فروپاشی دستگاه فرقه دموکرات آذربایجان در سال ۱۳۲۵ و پناه بردن ۶ ماه بعد کردهای عراقی به رهبری ملامصطفی بارزانی، صورت گرفت. این دوران مصادف با سال‌های واپسین زمامداری استالین است. این نسل با اینکه از تصفیه‌های خونین نسل اول ایرانیان بطور نسبی در امان ماند، اما قربانی انگیزه‌های سیاسی و اقتصادی دستگاه استالینی شد. تبعیدگاه‌های سیبری و مجمع الجزایر گولاگ بر سرنوشت تراژیک و دردناک آن‌ها سایه انداخت و لحظه ای آن‌ها را در کشاکش سرنوشت و آزادی اراده، رها نکرد. اما نسل سومی‌ها تقریباً همزمان با افول استالین و فروکش کردن موج تصفیه‌ها و قتل‌های نسل اول، گام در «دژ پرولتاریای پیروزِجهانی» نهادند. این نسل، مهاجرت کادرها و رهبران حزب توده ایران طی چند سال پس از کودتای ۲۸ مرداد ۱۳۳۲ را دربر گرفت. نسل دوم و سوم ایرانیان در شوروی، گرچه قربانی قتل و کشتار جمعی نسل اولی‌ها نشدند، اما به «بردگان کمونیسم» تبدیل شدند. به قول دکتر صفوی که زندگی خود را «برده کمونیسم» توصیف کرده، این دو نسل در غربت هر روز آرزو می‌کردند که: «ای کاش بدبخت‌ترین سگ ایران بودم، اما گذارم به اینجا نمی‌افتاد.» اما نسل چهارم کسانی بودند که پس از انقلاب اسلامی ایران به شوروی مهاجرت کردند. با فروپاشی شوروی، نسل چهارم این شانس را یافت که برخلاف نسل‌های پیشین از مرگ تدریجی در مدینه فاضله خود رهایی یابد. آنچه که سرنوشت و زندگی این نسل را دگرگون کرد، تحولاتی بود که با روی کار آمدن گورباچف، آغاز گردید. فراموش نباید کرد که همزمان در اروپا و سپس در شوروی عده ای از معترضان حزبی قبل از روی کار آمدن گورباچف و آشکار شدن نظریات و خط مشی او و فروپاشی دیوار برلین «بی موقع» و «زودرس» نظریات و مواضع خود را در مرزبندی روشن با با نظریه‌های اساسی متداول در جنبش جهانی کمونیستی، از جمله دربارهٔ «انترناسیونالیسم پرولتری»، «دیکتاتوری پرولتاریا» و در یک کلام با لنینیسم اعلام کردند. اما فروپاشی اتحاد شوروی سابق به فروپاشی چپ سنتی ایران منجر شد. چپ‌های ایرانی ابتدا دچار چند پارگی، سرخوردگی و سرگیجه شدند؛ ولی چندی بعد سرانجام بسیاری از آنان در مسیر این تحول دردناک اما اساسی، یا خانه‌نشین شدند یا به فعالیت‌های فرهنگی و اقتصادی روی آوردند. بخشی از آن‌ها نیز در اروپا در یک نگاه مقایسه‌ای تجربی و عملی به مواضع سوسیال دمکراتیک روی آوردند. سیاوش کسرایی یکی از افراد «آخرین نسل» دو سال پیش از مرگ، در قلب مسکو از دریچه‌به بیرون نگاه می‌کند و تجربه درونی و رنج روحی خود را در سروده «دلم هوای آفتاب می‌کند» می‌فشرد. این سروده بازتاب روح‌های عذاب دیده چهار نسل ایرانیان در شوروی است که همواره و در همه لحظات زجر، سرخوردگی و هزار درد بی دوا، دلشان به سوی میهن سرمی‌کشید.", "version_id": "7260625973558580832"},
{"wikidata_id": "Q3039203", "text": "دراژن اردموویچ درازن اردموویچ (Dražen Erdemović) (متولد ۲۵ نوامبر ۱۹۷۱) فردی بوسنیایی از قوم کروات است که در جنگ داخلی بوسنی در ارتش جمهوری صرب بوسنی خدمت کرد. وی در ۱۶ ژوئیه ۱۹۹۵ بر خلاف میلش مجبور به شرکت در قتل‌عام تعداد زیادی از مردان غیرنظامی شهر سربرنیتسا گردید. اردموویچ در دادگاه کیفری بین‌المللی یوگسلاوی مدعی شد که این عمل را تحت اکراه انجام داده‌است، اما شعبه تجدید نظر دادگاه دفاع وی را قبول نکرده و او را به تحمل زندان محکوم نمود. شرح ماجرا اردموویچ در آوریل ۱۹۹۴ به‌طور داوطلبانه به واحدی متشکل از افرادی از قومیت‌های مختلف در ارتش صرب بوسنی ملحق شد. بنا به شهادت وی، وظیفه او در این شغل شناسایی مواضع دشمن و خرابکاری در تجهیزات توپخانه بود. اما در ۱۶ ژوئیه ۱۹۹۵ وظیفه او به شکلی اساسی تغییر کرد، زیرا به او و تعداد دیگری از افراد واحدش فرمان داده شد برای انجام یک مأموریت محرمانه در مزرعه‌ای در روستای پیلیکا در شمال زوورنیک حضور به هم رسانند. وقتی او و همکارانش به مزرعه رسیدند به آن‌ها دستور داده شد که دسته‌ای از مردان غیرنظامی بین ۱۶ تا ۶۰ سال که با اتوبوس به مزرعه آورده شده بودند را اعدام نمایند. وقتی اردموویچ به مقام مافوق خود می‌گوید که او نمی‌خواهد در این قتل‌عام شرکت کند، فرمانده به وی می‌گوید که [اگر تمایلی به انجام این کار ندارد] می‌تواند خود نیز در کنار مردانی که قرار است اعدام شوند بایستد. اردموویچ بعد از ظهر آن روز در قتل تقریباً ۱۲۰۰ مرد و پسر بیگناه شرکت می‌کند. بعد از واقعه، مجدداً به او دستور داده می‌شود که در قتل ۵۰۰ غیرنظامی دیگر نیز مشارکت نماید. این بار وی از این کار خودداری کرده و به همراه سه سرباز دیگر در انجام این کشتار همکاری نمی‌کند. چند روز بعد یکی از افراد واحد او، اردموویچ را به خاطر شرکت نکردن در کشتار دوم هدف قرار می‌دهد و باعث مجروحیت شدید وی می‌شود. اگرچه چنین مجازاتی به‌طور رسمی برای وی مقرر نشده بود، اردموویچ شهادت داد که به گمان وی، هدف قرار گرفتن او به دستور یکی از افسرهای مافوق صورت گرفته بود. اردموویچ مدت کوتاهی پس از مرخص شدن از بیمارستان مشاهدات خود را با یک روزنامه‌نگار در میان گذاشت. پس از آن وی بازداشت شده و به لاهه فرستاده شد تا مورد محاکمه قرار گیرد. رأی شعبه تجدید نظر نظر اکثریت قضات شعبه تجدید نظر دادگاه این بود که در حقوق بین‌الملل قاعده‌ای وجود ندارد که مانع از پذیرش دفاع اکراه در موارد قتل بی‌گناهان باشد، اما به هر حال سیاست‌ها و مصالح کیفری اقتضا می‌کند که در این پرونده اکراه به عنوان یک دفاع کامل مورد پذیرش قرار نگیرد. در مقابل، قضات اقلیت یعنی قاضی کاسسه و قاضی استفن با ارائه دلایلی با نظر فوق مخالفت کردند.", "version_id": "8721652449670980933"},
{"wikidata_id": "Q12062562", "text": "ب‌ام‌و سری ۲ ب‌ام‌و سری ۲ کوپه (اف۲۲؛ ۲۰۱۴–اکنون) ب‌ام‌و سری ۲ کوپه و کابریو یک نوع خودروی محور عقب است که با مدل‌های کوپه (اف۲۲) و کابریو (اف۲۳) و بر اساس ب‌ام‌و سری ۱ (اف۲۰) عرضه می‌شود. ب‌ام‌و سری ۲ اکتیو تورر (اف۴۵؛ ۲۰۱۴–اکنون) ب‌ام‌و سری ۲ اکتیو تورر یک خودروی کامپکت ام‌پی‌وی محورجلو است که بر روی پلت فرم یوکیوال ب‌ام‌و قرار دارد. ب‌ام‌و سری ۲ گرند تورر (اف۴۶؛ ۲۰۱۵–اکنون) ب‌ام‌و سری ۲ گرند تورر یک نسخه تغییر یافته از ب‌ام‌و سری ۲ اکتیو تورر است که دارای فاصله بین دو محور بیشتر و ۷ صندلی است. صندلی‌های ششم و هفتم در این خودرو قابل تا شدن هستند.", "version_id": "7808861397751477117"},
{"wikidata_id": "Q3743610", "text": "در قند هندوانه خلاصه پیرنگ خواننده از زبان اول شخص راوی داستان مردم و وقایع «آی‌دث» را می‌شنود. گره اصلی توسط مارگارت (Margaret) که زمانی عاشق راوی بوده و مردی یاغی، به نام «این‌بویل» (inBOIL)، که آی‌دث را ترک کرده و در جایی به نام «کارگاه فراموش‌شده» (Forgotten Works) زندگی می‌کند، ایجاد می‌شود. کارگاه فراموش‌شده جایی است که تمام چیزهای به‌جامانده از تمدنی ازبین‌رفته روی هم تلنبار شده است. دارودسته این‌بویل در این محل از چیزهای فراموش‌شده‌ای که پیدا می‌کنند، ویسکی استخراج می‌کنند و روزگارشان با نوشیدن محصولات خودشان می‌گذرد. تفسیر در مورد «آی‌دث» تفسیرهای گوناگونی می‌توان مطرح کرد؛ از جمله این که این مکان نوعی باغ عدن در جهانی پسارستاخیزی است و راوی و عشق جدید او نمادی از آدم و حوا هستند. داستان بر اساس تجارب کمونی دهه ۱۹۶۰ میلادی و فصل مشترک فناوری و طبیعت شکل گرفته است. به عنوان مثال، مصالح ساخت چیزها در عمدتاً آی‌دث، قند هندوانه، چوب کاج و سنگ‌هایی است که از دوردست آورده شده‌اند. این اثر را مهدی نوید به فارسی ترجمه کرده و نشر چشمه در سال ۱۳۸۴ به چاپ رسانده است.", "version_id": "12680837169082554641"},
{"wikidata_id": "Q155825", "text": "ونوس مگس‌خوار گل گل‌ها در مگس‌گیر ونوس از اواسط بهار تا اواسط تابستان و به رنگ سفید ظاهر می‌گردد. تکثیر و ازدیاد مگس‌گیر ونوس با دو روش تکثیر جنسی و تکثیر نباتی ازدیاد می‌یابد. تکثیر صنعتی مگس‌گیر ونوس از طریق کاشت بذر صورت می‌گیرد. واژه‌شناسی نام رایج گیاه اشاره به ونوس، ایزد رومی عشق دارد. نام سرده گیاه Dionaea (دختر الهه یونان دیونه) اشاره به آفرودیته ایزدبانوی یونانی دارد، در حالی که نام گونه muscipula است که در لاتین معنای تله‌موش می‌دهد. در عربی و متون اولیهٔ فارسی، «خانق الذباب»، «مگس‌گیر» و «دیونه» گفته می‌شود. ساختار مگس‌گیر ونوس یک گیاه کوچک است که ساختاری گل کاغذی دارد. برگ‌های آن بین ۴ تا ۷ عدد است که از یک ساقه زیر زمینی با ساختار حباب مانند به وجود آمده‌است. در طول هر سال، هر ساقه می‌تواند به طول ۳ تا ۱۰ سانتی‌متر برسد. همچنین برگ بزرگتر که ساختاری برای شکار طعمه دارد، معمولاً بعد از تشکیل گل ایجاد می‌شود. مگس‌گیر ونوس که بیش از ۷ برگ داشته‌باشد، یک گروهه به شمار می‌آید و ساختار گل آن در زیر زمین شکل گرفته‌است. حفاظت هم‌اینک، تخمین زده می‌شود بیش از ۳ تا ۶ میلیون گیاه در کشت، و حدود ۳۵٬۸۰۰ گیاه باقی‌مانده در طبیعت وجود داشته باشد. چندین نفر از حامیان برجسته طبیعت و گیاهان، پیشنهاد داده‌اند که این گیاه برچسب آسیب‌پذیر بگیرد. اطلاعات دقیق توزیع اندازه جمعیت مگس‌گیر ونوس در سال ۱۹۹۲ توسط دفتر حفاظت از گیاه، حالت وخیم تری را برای این گونه نشان می‌دهد.", "version_id": "18210335149343889873"},
{"wikidata_id": "Q174278", "text": "مده‌آ یاسون و مدئا زمانی که یاسون برای یافتن «پشم زرین» به کولخیس آمد، مدئا عاشق او شد و یاسون را در انجام شرط‌های سخت پدر و سرانجام ربودن پشم زرین یاری داد. بعد از بدست آوردن پشم زرین آن‌ها با هم و به همراه برادر کوچکتر مدئا، آبسیرتیس سوار بر آرگو شده و گریختند. شاه آئیتس نیز آن‌ها را تعقیب کرد. برای تأخیر انداختن در این تعقیب و گریز، مدئا برادر کوچکتر خود را کشته و بدن او را تکه‌تکه کرد و تکه‌ها را در پشت کشتی پراکنده کرد. تعقیب کنندگان باید می‌ایستادند تا تکه‌های بدن آبسیرتیس را جمع‌آوری کرده و برای مجلس دفن آماده می‌کردند و چنین شد که یاسون، مدئا و آرگونوت‌ها فرار کردند. بعد از رسیدن به یولکوس، شهر مادری یاسون، او با مدئا ازدواج کرد و او همچنان به جادوگری خود ادامه داد. او زندگی را به آیسون، پدر یاسون با بریدن گلوی او و پرکردن بدنش با معجون جادویی، برگرداند. او به پلیاس، پادشاه یولکوس نیز این پیشنهاد را داد. مدئا دختر پلیاس را فریب داد تا پدر خود را بکشد. مدئا به آن‌ها گفت او می‌تواند یک قوچ پیر را تبدیل به یک قوچ جوان کند و این کار را با قطعه کردن قوچ و جوشاندن آن انجام می‌دهد. بعد از آن این کار را انجام داد و در هنگام نمایش یک قوچ جوان از داخل دیگ به بیرون پرید. دختر پلیاس او را تکه‌تکه کرد و درون دیگی ریخت. اما مدئا جسد او رها کرده و از معجون خود استفاده نکرد. بعد از کشتن پلیاس، یاسون و مدئا یولکوس را به مقصد کورینس ترک کردند. در آنجا مدئا دو فرزند با نام‌های مرمروس و فرس برای یاسون به دنیا آورد اما یاسون او را رها کرد تا با گلاوکه، دختر کرئون شاه کورینتوس ازدواج کند. مدئا از شدت رشک و خشم و گلاوکه و کرئون و فرزندان خود را کشت. او سوار بر ارابه‌ای که به پدربزرگش تعلق داشت و توسط یک اژدهای بالدار کشیده می‌شد، شد و کورینس را ترک نمود. او جسد دو فرزند خود را که کشته بود نیز به همراه خود برد تا باعث رنج بیشتری برای یاسون شود. مدئا به ایگیوس، پادشاه پیر آتن پناه برد و به او قول داد توسط جادو کاری کند تا دیگر نتواند بچه دار شود. بعد از این ماجرا مدئا با ایگیوس ازدواج کرد و برای او پسری به نام مدوس به دنیا آورد. ایگیوس پسر دیگری نیز داشت و نام آن تسئوس، پهلوان نامدار آتنی بود. وقتی تسئوس به آتن بازگشت، مدئا به ایگیوس گفت به تسئوس شراب زهرآلودی بنوشاند، هنگامی که تسئوس در حال نوشیدن شراب بود، ایگیوس شمشیر او را که خودش به او داده بود، تشخیص داد و در لحظات آخر ضربه‌ای به جام شراب او زد تا تسئوس آن را نیاشامد. مدئا در این کار ناموفق ماند و همراه با پسر خود مدوس آتن را ترک کرد. بعد از ترک آتن، مدوس پادشاه کشوری شد که آن را مدیا نام‌گذاری کردند.", "version_id": "6682523804630066663"},
{"wikidata_id": "Q862169", "text": "ضریب اف ضریب اف (به انگلیسی: f number)، عددی‌ست برای مشخص کردن و اندازه‌گیری بزرگی دریچه دیافراگم یک مجموعه نوری. این عدد معمولاً به صورت یا یا نمایش داده می‌شود که: است. در این رابطه فاصله کانونی و قطر دریچه دیافراگم است. این عدد برای مثال برای یا به صورت اِف هشت تلفظ می‌شود. ضریب اف‌های استاندارد به صورت‌های:f/32 ،f/11 ،f/8 ،f/5.6 ،f/4 ،f/2.8 ،f/2 ،f/1.4 و … تعریف می‌شوند. این اعداد قسمتی از یک تصاعد هندسی با قدر نسبت هستند. نشانه گذاری عدد دیافراگم N که به صورت f-num نوشته میشه از فرمول زیر بدست می‌آید: زمانی که f فاصله کانونی است و D قطر عدسی ورودی (دیافراگم مؤثر) است. نوشتن f-اعداد قبل از f / معمول است، که یک اصطلاح ریاضی از قطر ورودی عدسی را از نظر f و N. شکل می‌دهد. به عنوان مثال، اگر فاصله کانونی لنز ۱۰ میلی‌متر باشد و قطر ورودی آن ۵ میلی‌متر باشد، عدد f برابر ۲ است که با نوشتن \"f / 2\" بیان می‌شود و قطر دیافراگم برابر است با f / 2، جایی که F فاصله کانونی باشد.", "version_id": "9987094301071985727"},
{"wikidata_id": "Q5955084", "text": "مجتبی قزوینی زندگی‌نامه وی در سال ۱۲۷۹ ـ ۱۳۱۸ در قزوین دیده به جهان گشود. تحصیل از اوایل نوجوانی به تحصیل علوم دینی پرداخت. پس از پایان تحصیلات مقدماتی در قزوین، در سال ۱۳۳۰ به همراه پدرش راهی نجف اشرف شد و مدت هفت سال از محافل علمی و محضر استادان نجف چون سید محمدکاظم یزدی و میرزا محمدتقی شیرازی، کسب فیض کرد. در سال ۱۳۳۷ به ایران بازگشت و دو سال در زادگاهش قزوین اقامت نمود. سپس به قم رفته و از درس مرحوم عبدالکریم حائری یزدی استفاده کرد و موفق به اخذ اجازه اجتهاد از او شد. وی در سال ۱۳۳۹ به مشهد هجرت کرد. فعالیت‌های سیاسی وی به مسایل اجتماعی و امور سیاسی اهتمام ویژه داشت. نخستین تلاش سیاسی‌اش، به اواخر سال ۱۳۳۰ مربوط می‌شود که به همراه تنی چند از روحانیان مشهد، از سوی روحانیت برای تعیین نمایندگان این صنف در مجلس شورای ملی در دوره ۱۷، انتخاب شد. در سال ۱۳۴۲ بعد از دستگیری روح‌الله خمینی از سوی حکومت پهلوی، به عنوان ابراز تنفر و اعتراض، دستور داد امامان جماعت مسجد گوهرشاد و سایر مساجد، نماز جماعت‌ها را تعطیل کنند و خود در اعتراض به بازداشت خمینی، از مشهد به تهران آمد و به جمع روحانیان معترض به بازداشت او پیوست. مرگ وی در روز دوشنبه ۱۴ فروردین ۱۳۴۶–۲۲ ذی‌الحجه ۱۳۸۶ پس از تحمل یک بیماری طولانی که حتی قادر به تکلم نیز نبود، درگذشت. پیکرش در حرم علی بن موسی‌الرضادرصحن عتیق (انقلاب فعلی) به خاک سپرده شد. مزار ایشان اکنون در طبقه پایین صحن رضوی واقع در دارالاجابه، پذیرای خیل مشتاقان و زائران حضرت رضا (ع) است.", "version_id": "17188206715168394206"}
]
