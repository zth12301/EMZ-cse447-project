[
{"wikidata_id": "Q1100563", "text": "Ozuma Сюжет У далекому майбутньому після низки катаклізмів блакитна планета перетворилася на випалену пустелю. Люди вмираючої Землі розділилися на касти: генетично змінені військові зберігають осколки цивілізації в містах-фортецях, та вільні «натурали» які пристосувалися до життя в оазисах. Піщаними морями плавають великі і малі кораблі, команди яких завжди готові заробити торгівлею, та іншими способами. І саме таким є Сем Койн, молодий матрос з торгового судна «Балданос». Він одержимий ідеєю відшукати Озму — величезного піщаного кита, який убив його старшого брата. Під час одного з рейдів хлопець рятує таємничу красуню Майю, за якою женуться військові, і приводить її на корабель.", "version_id": "13121321859240758660"},
{"wikidata_id": "Q11853", "text": "Пані Метелиця «Пані Метелиця» (нім. «Frau Holle», відома ще як «Фрау Гульда» чи «Фрау Холле») — це німецька казка про чарівницю з колодязя, що винагороджує працелюбну дівчину і карає ліниву, яка походить з книги «Казки братів Грімм», зібраних Яковом та Вільгельмом Гріммом. «Пані Метелиця» — це 24-та історія в першому томі книги, опублікована у 1812 році як частина книги «Казки братів Грімм». Передумови виникнення казки Сама легенда передавалась з уст в уста в Центральній Німеччині, яка зараз відома як Гессен, врешті-решт була передана братам Грімм. Її розповіла Генріетта Доротея Уайлд (з якою одружився Вільгельм Грімм у 1825 році) з більш докладною інформацією, яка була додана у другій редакції (1819). У Гессені і за його межами все ще є спільне висловлювання: «Гульда робить її ліжко», коли йде сніг, тобто, вона трясе її ліжко, і тому йде сніг з небес. У другій редакції книги в 1819 вони додали деякі деталі, наприклад, привітання півня, додане кореспондентом Джорджом Августом Фрідріхом Гольдманном з Ганновера. Як і багато інших казок, зібраних браттями Грімм, історія про Пані Метелицю вчить нас моралі. У цій ситуації, важка праця винагороджується, а лінь карається. Сюжет Багата вдова живе зі своєю донькою та пасербицею. Вдова любить свою молодшу доньку, дозволяючи їй зіпсуватись та не працювати, в той час як пасербиця змушена виконувати всю хатню роботу. Бідна дівчина щодня сиділа на шляху біля криниці й пряла. Одного разу вона так довго пряла, що задрімала та уколола собі пальця веретеном. Вона схилилася над криницею, щоб змити кров, а він випав з рук прямо у криницю. Дівчина заплакала та побігла до мачухи розповідати про нещастя. Мачуха її вилаяла й змусила йти по веретено. Бідна дівчинка не знала що робити, тому з горя і страху стрибнула у колодязь, і знепритомніла. Коли вона прийшла до тями, то побачила що лежить на красивій галявині біля печі з хлібом та пирогами, який просив вийняти його з печі, щоб не згоріти. Дівчина повитягала лопатою хліб, а потім пішла далі. На своєму шляху вона натрапила на яблуню, що рясніла від яблук і попросила їх струсити та зібрати, що вона і зробила. Нарешті дійшла до невеличкого будинку, з якого визирала стара жінка. В неї стирчали такі великі зуби, що дівчинка хотіла тікати. Але стара запропонувала їй залишитись, їй буде добре, якщо вона добре впорається із хатньою роботою: дбатиме про постіль, збиватиме пухові подушки та перини, щоб аж пір'я летіло, і тоді у світі йтиме сніг, адже працюватиме вона у самої Пані Метелиці. Коли дівчина почула такі приємні слова, вона залишилась допомагати старій. Вона уміло збивала перини та дбала про те, аби падали сніжинки зверху, і ні разу не почула лихого слова від старої жінки. Проте невдовзі дівчинка засумувала за рідною домівкою і сказала Пані Метелиці, що хоче повернутись додому. Жінка настільки була вражена наполегливістю і добротою дівчини, що згодилася сама вивести її нагору. Вона взяла її за руку і провела до воріт. Ворота відчинились, дівчина ступила на поріг і на неї линув золотий дощ. Пані Метелиця повернула їй веретено, ворота зачинились і вона опинилась біля своєї хатини. Побачивши дівчину всю в золоті, мачуха і сестра зраділи, не знали куди її посадити. Падчірка розповіла все, що з нею трапилося та як отримала таке багатство. І ледача сестра позаздрила їй і теж кинулася в колодязь. Тільки пічці та яблуньці вона не допомагала, бо не хотіла забруднитись. У Пані Метелиці збивати перину лінувалася, навіть вранці не хотіла вставати. Це швидко набридло старій, тому вона її відправила додому. Коли ледацюга стояла біля воріт, на неї перекинувся казан смоли, яка пристала до неї і ніколи не відмилась. Ось такий заробіток вона отримала за свою лінь та заздрощі. За іншими версіями, падчериця, повернувшись від пані Метелиці, коли розмовляла, то з її уст сипались перли та самоцвіти, а в другої — вилізали жаби та гадюки. Витоки Марія Гімбутас називає Гульду (укр. Пані Метелиця) — Холла, Холле — як древню німецьку верховну богиню, яка передувала більшості німецьких пантеонів, включаючи божеств, таких як Одін, Тор, Фрейя і Локі, продовжуючи традиції доіндоєвропейців неолітичної Європи. Оскільки християнство повільно замінювало скандинавське язичництво під час раннього середньовіччя, багато старих звичаїв поступово втрачалися або ж асимілювалися в християнську традицію. До кінця високого середньовіччя, скандинавське язичництво було майже повністю маргіналізовано і змішане з народним фольклором, в якому згодом і відпечатався характер Пані Метелиці. У німецькому дохристиянському фольклорі, Гульда, Холле і Холлa були іменами для позначення однієї істоти. Холле — богиня, до якої потрапляють діти, які померли немовлятами, також відома як Großmutter (Темна Бабуся) чи Weisse Frau (Біла Дама), більш типово пов'язані з казкою Грімма. Її зв'язок з духовним світом через магію прядіння і ткацтва пов'язував її з чаклунством у католицькому німецькому фольклорі. Аналіз Як і багато інших казок, зібраних братами Грімм, «Фрау Холле» уособлює добру поведінку і погану, і відповідну винагороду для кожного. Незважаючи на це, він також демонструє ряд контрастів з іншими історіями. Як правило, магічні істоти, які з'являються в казках, повинні увійти в реальний світ і з'являтися головним героям перед будь-яким заступництвом. Більше того, ці істоти майже завжди невідомі і їх важко співвіднести з фігурами в дохристиянській міфології. На відміну від цього, Фрау Холле перебуває десь над землею, і головні герої повинні йти до неї, парадоксально, занурившись у весну. Коли вона робить своє ліжко, пухкі пір'я «підіймаються» і падають на землю, як сніг, і ця казка також є міфом за походженням. Порівняння між фрау Холле і богинею погоди або землі неминуче. Яків Грімм зазначає, що Тор дощ подібним чином, що передбачає для Фрау Холле високий ранг у пантеоні.", "version_id": "8551823561902378339"},
{"wikidata_id": "Q16170732", "text": "Ян Гемерлінг Із біографії Народився 27 жовтня 1907 у Львові. Працював на пошті. Вихованець футбольної секції спортивного клубу «Погонь». За головну команду грав з 1924 по 1936 рік. В хокеї, спочатку, виступав за команду Львівського ковзанярського товариства, а з 1929 року — у складі «Погоні». У сезоні 1932/33 його клуб здобув титул чемпіона Польщі. У складі національної збірної двічі здобував срібні нагороди європейського чемпіонату: 1929 (Будапешт), 1931 (Криниця-Здруй). Всього за збірну Польщі провів 14 матчів. З 1936 року виступає в основному складі «Юнака» (Дрогобич). 1937 клуб здобув путівку до львівського футбольного округу, а у сезоні 1938/39 — переміг у цьому змаганні. У кваліфікаційному турнірі, за вихід до польської елітної ліги «Юнак» вважався фаворитом, але планам не судилося збутися. Розпочалась друга світова війна. Ян Гемерлінг, як і більшість гравців команди, опиняється на Близькому Сході. Перебував в армії генерала Андерса. Коли на фронті було тихо, продовжував виступати у складі «Юнака». Після війни переїхав до Австралії. Подальша доля невідома.", "version_id": "14350345779932244607"},
{"wikidata_id": "Q727558", "text": "Соціальна бажаність Соціа́льна ба́жаність (англ. social desirability bias ‘упередженість [внаслідок] суспільної бажаності’) — схильність або установка представляти себе з найбільш вигідної для себе сторони, тенденція відповідати на питання згідно з соціальними нормами. Ефект соціальної бажаності або соціально бажаний ефект — феномен, за якого суб’єкт підсвідомо намагається відповідати очікуванням дослідників (як вважає суб’єкт). Особливості Сучасні дослідники розглядають соціальну бажаність не лише як артефакт, але також як компонент індивідуальності людини, як риси, що сприяють соціальній успішності, а також як відбиття реальної альтруїстичної тенденції у поведінці людини. Згідно усталених поглядів на феномен соціальної бажаності, існує два аспекти цього явища: перший стосується особистості та її впевненості у власних можливостях, другий пов’язаний з орієнтацією на інших і може відображати міжособову чутливість, або свідомий намір контролювати враження, яке складається у рецепієнта. Індивідуальні тести, які передбачають оцінку соціальної бажаності, можуть вимірювати будь-який один або й обидва ці аспекти. Соціальна бажаність актуалізується при переході у нову соціальну ситуацію і сприяє налагодженню у ній відносин особистості зі значущими учасниками. Рівень схильності до спотворення інформації для здобуття соціального схвалення у юнацькому віці знижується в процесі становлення особистості. Схильність до надання соціально-схвальних відповідей корелює з певними особистісними характеристиками у психологічному статусі індивіда. «Віртуальне “Я”» (тобто «Я», використовуване у телекомунікації) розкутіше, епатажніше і має менший рівень соціальної бажаності у віртуальній самопрезентації порівняно з реальним «Я», і тим більше, ідеальним «Я». Відповіді у телефонних опитування мають вищий рівень соцільної бажаності порівняно з онлайн-опитуваннями. Соціально бажані відповіді Соціально бажані (або схвальні) відповіді (англ. socially desirable responding ‘соціально бажане відповідання’) — відповіді на питання психологічних тестувань чи соціологічних опитувань, свідомо або несвідомо спотворювані респондентом внаслідок схильності людей подавати себе у вигіднішому світлі.", "version_id": "11356795536849842658"},
{"wikidata_id": "Q381981", "text": "Круглий стіл Кру́глий стіл — форма публічного обговорення чи висвітлення якихось питань, коли учасники висловлюються у визначеному порядку; нарада, обговорення проблем з рівними правами учасників. Поняття Круглого стола ввів англо-нормандський поет Роберт Вас близько 1150 року у своїх історіях про короля Артура. У цей час у Європі процвітало місництво — правила й норми, розроблені в ході формування станів, які визначали ранг родини (насамперед, знатної) і її окремих членів, їхні взаємини з іншими родинами при призначенні на військову службу, адміністративну посаду, участі в офіційних урочистостях. Формальним вираженням знатності в цій системі було право знаходитися (сидіти) якнайближче до суверена. Серед феодалів часті були суперечки про місце, що приводили до важких конфліктів, аж до збройних. За легендою, король Артур увів саме круглий стіл для того, щоб учасники бенкетів не сперечалися один з одним за краще місце і почували себе рівноправними. При цьому сам король не сідав за Круглий стіл. Пізніше історії про короля Артура стали поширюватися у фольклорі і європейської (англійської, французької, німецької) літературі, Круглий стіл став одним з основних атрибутів цих історій. Кількість лицарів Круглого стола різнилася — у французьких текстах ХІІІ століття згадується 150, 240 й 366, а в поемі Лайамона \"Брут\" зазначено 1600 лицарів.", "version_id": "4818996475538184379"},
{"wikidata_id": "Q156954", "text": "Колорадський жук Життєвий цикл Природним кормом для колорадського жука слугувало листя Solanum rostratum, але разом з інтродукцією картоплі в межі природного ареалу виду сталася зміна харчової рослини. Інколи колорадський жук живиться також листям помідорів і баклажанів. Самка відкладає до 400 жовтувато-помаранчевих яєць, завдовжки приблизно 1,5 мм. Зазвичай яйця відкладаються купками (близько 30 яєць) на нижню сторону листка. Тривалість кожної стадії залежить від температури довкілля. За 4-15 днів з яєць виходять червонувато-коричневі личинки з двома рядами темно-коричневих плям на кожному боці, що живляться листками. Стадія личинки має чотири віки (тобто личинки линяють тричі). Личинка першого віку близько 1,5 мм завдовжки, останнього четвертого — близько 8 мм. Розвиток личинок першого-третього віку триває по 2-3 дні, четвертого — 4-7. Перед заляльковуванням кожна личинка впродовж кількох діб не живиться (стадія передлялечки, яку можна впізнати через низьку активність та бліде забарвлення). Передлялечки падають на землю, зариваються в ґрунт на кілька сантиметрів, де і заляльковуються. Залежно від температури, світлового режиму та якості кормової рослини імаго можуть з'явитися за кілька тижнів або ж впасти в діапаузу до весни. Імаго повертаються на харчові рослини, де паруються. Залежно від температурного режиму можуть давати до 3 поколінь за сезон. Вороги Є багато відомих хижаків Leptinotarsa decemlineata, проте вони майже не впливають на розмноження жука. Хижаки включають павукоподібних (Phalangium opilio, який їсть яйця та дрібних личинок, Xysticus kochi, павук в СРСР, Peucetia viridans, Misumena й 2 види в родині Thomisidae, які їдять яйця і личинки), Neuroptera (Chrysoperla carnea і Chrysoperla rufilabris, які їдять яйця), Heteropterans (Perillus bioculatus, Podisus maculiventris, Oplomus dichrous, Oplomus severus, Stiretris anchorago, Perilloides confluens, Zicrona coerules, Pinthaeus sanguinipes, клопи, які харчуються личинками і яйцями), Coleoptera (Lebia grandis і щонайменше 8 інших видів Lebia, які їдять яйця, личинки і лялечки; Pterostichus chalcites і Calledia decora, які харчуються личинками; Coleomegilla maculata, Hippodamia convergens, Coccinella septempunctata, Coccinella transversoguttata, Harmonia axyridis, Aiolocaria miriabilis (в СРСР); усі сонечка, які їдять яйця і личинки; Collops quadrimaculatus; Melyridae), Hymenoptera (оси Polistes, які харчуються личинками, мурахи роду Formica, які їдять дорослих особин і личинки). У Сполучених Штатах Coleomegilla maculata є особливо значущим хижаком, який споживає яйця і дрібних личинок. Perillus bioculatus і Podisus maculiventris атакують личинок жука; Lebia grandis харчуються яйцями і личинками колорадського жука. Поява в Європі 1877 року колорадський жук потрапив до Німеччини, де був знищений. Під час або одразу після Першої світової війни він прижився неподалік американської військової бази в Бордо (Франція), та почав поширюватися, впродовж Другої світової війни, в Бельгію, Нідерланди та Іспанію. Під час та одразу після Війни його популяція надзвичайно зросла, і він почав поширюватися на схід, і тепер зустрічається майже по всій Європі. Під час Другої світової війни, націонал-соціалістський режим Німеччини використовував жука з пропагандистськими цілями, заявляючи, що жука скинули американські повітряні сили. Американців також звинувачувало і керівництво радянського окупаційного сектора Німеччини. До 1950 року колорадського жука знайдено майже на половині картопляних полів в Німеччині. В Європейському союзі вид є карантинним у Великій Британії, Ірландії, на Балеарських островах, Кіпрі, Мальті та в південній частині Швеції і Фінляндії (колорадського жука в цих країнах не виявлено). Ентомофагів жука вивчав О. В. Прісний. В Україні заходи боротьби з шкідником розробляли київські ентомологи на чолі з М. П. Дядечком.", "version_id": "6449810683700188"},
{"wikidata_id": "Q26937", "text": "Крістіанстад Геральдика Герб міста є одним з небагатьох гербів у світі, на яких зображено герб іноземного короля або іноземної королеви. Це герб короля Данії Крістіана IV, який і заснував місто. На міському гербі зображено два леви, що тримають вінценосні відзнаки короля і монограму C4. Герб було лише злегка змінено після переходу міста під владу Швеції внаслідок Роскільського договору 1658 р., за яким східна третина Данії відійшла до Швеції. Герб дуже схожий на герб колишнього міста Крістіанопель, що в східній частині Блекінґе, заснованого також Крістіаном IV. З 1971 року герб використовується комуною Крістіанстад. Історія і сьогодення Місто засновано в 1614 році данським королем Крістіаном IV, назва міста буквально означає «місто Крістіана». Це було т. зв. сплановане місто після спалення міста Ве і передання міських прав від сусіднього міста Сьолвесборг до новозбудованого міста. Призначенням міста було охороняти східну частину данської провінції Сканія від будь-яких майбутніх набігів зі Швеції, а також символізувати владу самого Крістіана. Одним з таких набігів і було розорено сусіднє місто Ве в 1612 році. Ве потім втратило свій міський статут, а жителів було переселено в нове, краще укріплене місто. З подібною метою король також заснував місто Крістіанопель на сході провінції Блекінґе. Будівництво міст було великою справою честі для короля, а міська Троїцька церква (дан. Trefoldighedskirken; швед. Heliga Trefaldighetskyrkan) багатьма вважається однією з найкрасивіших споруд, побудованих королем Крістіаном IV, ба навіть найкрасивішою в Північній Європі ренесансною церквою. Крім того, в Крістіанстаді при заснуванні міста могли бути вперше сформульовані засади містобудування доби Відродження. Це робить сьогоднішній міський центр Крістіанстада винятково добре збереженим і зручним для піших мандрівок. Місто служило столицею однойменного лену в 1719–1997 роках. Тепер тут міститься адміністрація Ради лену Сконе. Довгий час Крістіанстад також був дуже важливим гарнізонним містом. У Крістіанстаді розміщувався один з апеляційних судів Швеції, перш ніж переїхати в Мальме в 1917 році. У Крістіанстаді декілька років жив автор першої демократичної конституції в Європі Пилип Орлик, обраний у вигнанні козаками і шведським королем Карлом XII після Полтавської трагедії 1709 р. гетьманом України. Цю Конституцію було підтверджено Карлом XII, якого в ній названо «захисником України». Після 1714 р. Орлик разом з кількома іншими козаками прибув услід за шведським королем Карлом XII у Швецію. Наприкінці листопада 1715 року Орлик зі своєю сім'єю та ще близько 40 козаками оселився у шведському місті Істад, а через кілька місяців вони перебралися в Крістіанстад. 29 червня 2011 року у Крістіанстаді відбулося урочисте відкриття пам'ятника та меморіальної дошки українському гетьману Пилипу Орлику. Відкриття було приурочено до 300-ї річниці Конституції Пилипа Орлика та 15-ї річниці сучасної Конституції України. Відкриття пам'ятника й дошки на будинку, де мешкав у 1716–1719 рр. Пилип Орлик, було за кілька років до того ініційовано Посольством України у Швеції. Пам'ятник, який вважається подарунком України шведському місту Крістіанстад, виготовила майстерня українських скульпторів Олеся Сидорука та Бориса Крилова за підтримки Народного артиста України Богдана Бенюка, який брав безпосередню участь в урочистому заході, та мецената І. Омелянюка. Пам'ятник відкрили Голова міської ради Крістіанстада Стен Херманссон та Посол України у Швеції Євген Перебийніс. Екологія На цей час Крістіанстад переступив життєво важливий рубіж, місто і довколишній лен з населенням 80000 жителів, по суті, не використовують нафти, природного газу чи вугілля для обігріву домівок та підприємств навіть протягом затяжних холодних зим. Цей крутий поворот відбувся 20 років тому, перед цим всі тутешні системи опалення споживали викопне паливо. Цікавинки У 2000 році озброєна група італійських солдатів під час навчань НАТО приземлилася в невеликому містечковому аеропорту Крістіанстада, сплутавши назву цього міста з назвою норвезького міста Крістіансанн.", "version_id": "2922097881066550287"},
{"wikidata_id": "Q12104374", "text": "Жебровський Борис Михайлович Біографія Народився 24 вересня 1948 року у смт. Вільшанка на Кіровоградщині. Там же закінчив середню школу із срібною медаллю. Після закінчення рік працював у школі, розпочавши свій педагогічний стаж у 17 років. Вступив на 1 курс історичного факультету Харківського національного університету імені Каразіна. Через рік перевівся на історико-філологічний факультет Горьківського державного університету імені Лобачевського. Диплом захищав на кафедрі історії Московського державного університету імені Ломоносова. Довгий час працював на Уралі. Згодом, повернувшись на Батьківщину, працював першим заступником начальника управління освіти м. Києва, а потім майже 9 років — начальником Головного управління освіти і науки Київської міської державної адміністрації. З 28 березня 2005 р. по 27 грудня 2007 р. — перший заступник Міністра освіти і науки України. У 2008—2009 рр. — робота в апараті Верховної Ради України. Указом Президента України від 28 лютого 2013 року № 105/2013 призначений на посаду заступника Міністра освіти і науки України. Одружений. Має сина і онуку. Нагороди За вагомий особистий внесок у розвиток національної освіти, піднесення рівня навчання і виховання молоді у 1998 році присвоєно почесне звання «Заслужений працівник народної освіти», а в 2003 році нагороджено орденом «За заслуги» ІІІ ступеня.", "version_id": "4188051906626338192"},
{"wikidata_id": "Q1292119", "text": "Стиль Стиль (від лат. stylus, первісно — «паличка для письма», «стиль») — категорія формальна, що відзначає спільність пластичної мови та художньої форми. Стиль в історії культури Стильове багатоманіття по різному проявлялося у різні історичні епохи. В древню епоху, інформація про яку черпається з археологічних знахідок, стильове багатоманіття проявляється у співставленні взірців пам'ятників древньої культури, що виявляють не тільки хронологічні ланцюги, але і відчутні лінії розквіту та занепаду культур. Древнім стилям властивий тісний зв'язок з властивим данному регіону ландшафтом, типами розселення, побутового укладу. Вони чітко виражають різні ремісничі навички (напр. «червонофігурний» або «чорнофігурний» стилі давньогрецького вазопису). Зароджується й іконографічне визначення стилю (тісно сполучене з каноном): вирішальним виявляється який-небудь символ, основоположний для вірувань даного регіону або періоду (наприклад, «звіриний» стиль мистецтва євразійського степу, споконвічно пов'язаний з тотемізмом). Сам термін «стиль» формується в добу класичної і пізньої античності. Стиль відокремлюється від речі або вірувань, перетворюючись у мірило творчої виразності як такий. В античній риториці та поетиці виникає розуміння необхідності різноманіття стилів, якими необхідно володіти поету чи оратору для ефективного впливу на сприймача; виділяються три стилі: «серйозний» (gravis), «середній» (mediocris) і «спрощений» (attenuatus). Регіональні стилі виходять за межі свого географічного походження: наприклад «аттичний» чи «азійський» вже не обов'язково стосуються створеного в Аттиці чи Малій Азії, але позначають «суворіше» або «квітчастіше й пишніше» у своїй манері. В середні віки переважають географічний та релігійний чинники. Паралельно виникненню й поширенню світових релігій, ключовим чинником стилетвірної спорідненості стає іконографія. В Європі відмітні риси отримують романський та візантійський стилі, кожен з яких базується на особливій системі символічних ієрархій. Стильова спорідненість властива локальним центрам ранньохристиянської художньої культури Європи, Передньої Азії й Північної Африки. Подібні процеси властиві і мусульманській культурі, де віросповідальний чинник стає провідним у процесах стилеутворення, і почасти уніфікує місцеві традиції. В епоху відродження категорія стилю остаточно відособлюється. Примітно, що і сам термін ренесанс окреслює не тільки певну історичну епоху, але й стильову категорію. Культурні феномени, що тяжіли один до одного в силу регіональної чи релігійної спільності в епоху Відродження отримують оціночні судження, що намічають стильовим явищам певне місце в історичному процесі. Поняття і історичної часу починає відділятися від образу цього часу, вираженого у ретроспекціях. З цього моменту стиль починає претендувати на нормативну загальність, а з іншого боку — індивідуалізується. Висуваються такі митці, як Леонардо да Вінчі, Рафаель, Мікеланджело, творчість яких розглядається в контексті поняття стилю певної особистості. У 17–18 столітті відбувається подальша психологізація поняття стилю. Відомі вислови Р. Бертона «Стиль виявляє (arguit) людину» і Бюффона «Стиль — це людина» передували появі психоаналізу, показуючи, що мова йде не тільки про узагальнення, але про виявлення суті. Амбівалентність особистого і нормативного загострюється стилістичним антагонізмом, за якого будь-який стиль передбачав наявність певного протилежного стилю. В подальшому подібна стилістична діалектика стає рушієм постійної боротьби традиціоналізму та авангарду, а властивою рисою історично значимих творів стає їх монолітна цілісність. У просторі просвітительської культури епохальні стилі поступово витісняються напрямками, що часто змінюють один одного і визначають динаміку художньої моди. Ряд дослідників розглядають стиль як головний напрям історико-художнього дослідження, що виявляє світосприймання епохи, будову і ритм її буття, зокрема Шпенглер називає стиль «пульсом самоздійснення культури». Поняття стилю на сучасному етапі Ідеалізація поняття стилю вносить ряд проблем у культурологію. Зокрема іноді стиль виявляється абстрагованою філософською програмою, що накладається ззовні на історико-культурну дійсність і, в результаті, замість певних культурних феноменів предметом досліджується їх відповідність тим чи іншим абстрактним стилістичним нормам. Постмодерна епоха перетворює стиль на певний інструмент вираження у творчості митця. Сучасна практика показує, що різні стилі вже не стільки народжуються спонтанно, будучи підсумованими пост фактум, скільки свідомо моделюються, орієнтуючись на історичні стилі. Наприклад, художник-стиліст не стільки винаходить, скільки комбінує історичний досвід; дизайнерське поняття «стайлінгу» (тобто створення візуального іміджу фірми) теж відрізняються комбінаторикою і еклектикою. В той же час сучасна видимість усієї світової історико-стилістичної панорами дозволяє не тільки плідно вивчати її багатоманніття, але і творчо її використовувати для пошуків індивідуального вираження. Носії стилю Дослідник О. Соколов вважає «носіями стилю» компоненти форми, такі, як композиція, система образів, жанрові форми, ритм, колорит; на його думку, саме ці «стильотворчі фактори» об'єднують зміст твору — тему, проблематику, ідеї.", "version_id": "14048984607072758215"},
{"wikidata_id": "Q786075", "text": "Брисак (замок) Історія Найперший замок був зведений у XI столітті Фульком Нерра, графом Анжуйський. У наступному, XII столітті графство Анжу належало англійцям, і французький король Філіп II усіляко намагався відвоювати ці землі. Після однієї з перемог над англійцями він подарував замок своєму лицарю Гійому де Роше. У 1434 році замок придбав П'єр де Брезе, який неодноразово обіймав посаду міністра при королях Карлі VII та Людовику XI. Він оновив фортифікаційні споруди замку, проте від тих часів залишилися лише дві бічні готичні вежі з машикулями. У 1502 році замок придбав Рене де Коссе, губернатор Анжу і Мена. Замок значно постраждав протягом релігійний війн XVI століття, і навіть планувався до знесення. Проте Карл II де Брисак, який обіймав високе положення при дворі та посаду паризького губернатора, підтримав майбутнього короля Генріха IV Наваррського у боротьбі за трон. Останній, отримавши престол короля Франції, був дуже вдячний де Брисаку і зробив посаду губернатора спадкоємною для родини де Брисаків, а також дав герцогський титул і гроші на відновлення замку. Відбудова замку почалася у 1611 році, під наглядом архітектора Жака Корбіно. За проектом, в замку мало бути 7-8 поверхів, що було зовсім незвичним для тих часів. Втім, у 1621 році Карл де Брисак помер, після чого роботи з перебудови замку призупинилися. Замок був вкритий покрівлею, так і не досягнувши запланованої висоти. В цьому замку 12 серпня 1620 року сталося одне з примирень Людовика XIII з його матір'ю Марією Медічі, вдовою Генріх IV, яка підняла війська проти свого сина. Примирення проходило у кімнаті Юдит у присутності вищого духівництва країни, це сталося незабаром після поразки повсталих військ коло Пон-де-Се. З приводу примирення герцог Коссе-Брисак влаштував пишне святкування. Родина Коссе-Брисаків володіла замком до 1792 року, коли сталася Французька революція і замок був пограбований. Він перебував у руїнах і занепаді до 1844 року, коли нащадкам Коссе-Брисаків було повернуто родинну власність. У XXI столітті замком опікується Шарль-Андре до Коссе-Брисак, маркіз де Брисак, старший син Франсуа де Коссе-Брисака, сучасного герцога де Брисак. У замку проводяться екскурсії, а у замковому театрі — щорічний фестиваль Val de Loire. Архітектура Замок Брисак має сім поверхів, що робить його найвищим замком у долині Луари. В архітектурі замку простежується вплив як італійського ренесансу, так і стилю бароко. Східний фасад замку виходить на містечко Бриссак-Кенсе, північний — на парк. Фасади дещо асиметричні, вікна прикрашені трикутними та арковими тимпанами. В замку налічується 203 зали та кімнати. В інтер'єрі активно використані дерев'яні різні панелі та розпис стель, старовинні меблі та гобелени. Найцікавішими є історична Кімната Юдит, прикрашена гобеленами, великий Зал Гвардійців, прикрашений шпалерами, гербами та зброєю, Їдальня, де розташовані пишно декоровані сходи. У південній готичній вежі розташована родинна каплиця, де можна побачити мармуровий барельєф роботи скульптора Давида д'Анжера.", "version_id": "7965151936619658256"},
{"wikidata_id": "Q477585", "text": "Жінка сіамський близнюк «Жінка з приріс ембріоном» (англ. Conjoined Fetus Lady) - епізод 205 (# 18) серіалу « South Park». Його прем'єра відбулася 3 червня 1998 року. Сюжет У школі хлопчики грають в доджбол. Кайл дражнить Піпа, і той розбиває Кайлу ніс до крові кидком м'яча. Кайл змушений йти до шкільної медсестри Голлум, про зовнішність якої ходять жахливі чутки. Він приходить в жах, коли виявляє, що з голови медсестри звисає мертвий ембріон. Виявляється, медсестра Голлум хвора (вигаданим) захворюванням, названим «міслексія зрощених близнюків». Почувши про це, хлопці починають обговорювати її і знущатися. Шейла Брофловські, чуючи це, пояснює хлопцям, що іноді під час розвитку близнюків в утробі один з них гине. Також, вона заявляє, що іноді мертвий близнюк може перебувати навіть всередині живого близнюка, ніяк себе не виявляючи. Це призводить дітей в жах. Стен вражений настільки, що, прибігши додому, намагається розколоти свою голову ножем для колки льоду, кричачи: «Я маю його позбутися!». Шерон Марш в гніві заявляє Шейлі по телефону: «Наступного разу, коли захочете до смерті налякати мого сина, краще сядте на трасі аби вас переїхав бульдозер!!». Шейла ж тим часом хоче виправити людську необізнаність про міслексіі зрощених близнюків; для цього вона запрошує медсестру на вечерю, а потім оголошує в Саус-Парку «Тиждень міслексіі зрощених близнюків» заради єдиної в усьому місті хворої, якій це, однак, зовсім не приносить радості. Тим часом шкільна доджбольна команда успішно виступає на змаганнях, несподівано виграючи чемпіонат штату в Денвері. Перемогу здобуто завдяки Піпу, який знову розлютився, коли його назвали французом; ця злість вилилася в кілька найсильніших ударів, які і привели команду до успіху. Потім слідом технічна перемога на чемпіонаті країни в Вашингтоні. Вашингтонська команда відмовляється грати, так як переможцю належить грати з китайськими дітьми, які тренуються цілий рік, займаються тільки доджболом і приймають допінг. Діти на своєму шкільному автобусі приїжджають на фінал чемпіонату світу в Китай. Під час фінального матчу виявляється, що команда Китаю дійсно дуже сильна, і в результаті всі, крім Піпа, вибувають з матчу, отримавши різні травми. Сидячи на лавці, вся команда, на чолі з Шефом, розуміє, що доджбол не так важливий для них, щоб настільки захоплюватися ним, і що, мабуть, краще програти, щоб не довелося в наступному році відстоювати чемпіонський титул. Тим часом Піп, розлючений після того, як за підказкою дітей китайці називають його французом, проводить один надпотужний удар, в результаті якого повалена вся китайська команда. Америка перемогла, але діти виявляють Піпу своє невдоволення, оскільки доджбол набрид їм саме в цей момент. В цей час в Саут-Парку жителі надягають на голови штучних близнюків, влаштовують парад почесних зрощених близнюків, в якому бере участь тільки медсестра Голлум, і знімають все це на відео. Під час своєї промови медсестра Голлум сердито заявляє, що ніколи не хотіла підвищеної уваги або особливого ставлення, і що, звертаючи на неї увагу, люди змушують її почувати себе не такою, як усі. Вона каже, що хотіла б, щоб до неї ставилися як до всіх жителів міста, жартували і підколювали іноді. Потім вона йде. Дорослі вражені невдячністю сестри Голлум, а дітям вона несподівано починає здаватися «прикольною». В кінці Картман говорить: «Я люблю вас, чуваки»; коли Стен і Кайл повертаються до нього в подиві, він сердито бурчить «Та пішли ви, чуваки» Смерть Кенні Кенні розмазаний по цегляній стіні кидком м'яча китайського спортсмена у фінальній грі чемпіонату світу в Китаї. Стен в жаху кричить: «О, боже! Вони вбили Кенні! »А Кайл, потерпілий до цього від аналогічного кидка, з працею додає:« Покидьки... ». Персонажі У цьому епізоді вперше (не рахуючи невипущеної версії епізоду 101, де у неї не було прирослого ембріону) з'являється медсестра Голлум.", "version_id": "7745526369963440415"},
{"wikidata_id": "Q217161", "text": "Обюссон (Крез) Економіка 2010 року серед 2253 осіб працездатного віку (15-64 років) 1536 були активними, 717 — неактивними (показник активності 68,2%, у 1999 році було 69,8%). З 1536 активних мешканців працювало 1256 осіб (629 чоловіків та 627 жінок), безробітними було 280 (139 чоловіків та 141 жінка). Серед 717 неактивних 184 особи були учнями чи студентами, 290 — пенсіонерами, 243 були неактивними з інших причин. У 2010 році в муніципалітеті числилось 2013 оподаткованих домогосподарств у яких проживали 3671,5 особи, медіана доходів виносила 15 203 євро на одного особоспоживача", "version_id": "7014213416419680001"},
{"wikidata_id": "Q2034797", "text": "Старгородський Артем Сергійович Життєпис Вихованець дитячо-юнацької школи ФК «Динамо» (Київ). Грав за «Динамо-3», «Динамо-2» (Київ), «Система-Борекс» (Бородянка), «Нафтовик» (Охтирка). У Вищій лізі чемпіонату України виступав за «Таврію» (Сімферополь). Останній клуб — «Арсенал» (Київ). 2013 року Андрій виступав в одеському «Чорноморці». Наприкінці січня 2014 року Старгородський підписав контракт із солігорським «Шахтарем». У фінальному матчі Кубку Білорусі 2013/14 став автором єдиного голу, який і приніс трофей його команді. У грудні 2016 року стало відомо, що Артем більше не гратиме за білоруську команду.", "version_id": "2241578632338149540"},
{"wikidata_id": "Q49744", "text": "Віктор Орта З життя і творчості Віктор Орта народився 6 січня 1861 року в бельгійському місті Генті. У юнацькі роки поїхав до Франції. У Парижі вивчав прикладні ремесла і технології, працював декоратором. У 1880 році помер батько Віктора і він повернувся в Бельгію. У Брюсселі Орта навчався в Академії мистецтв. Придворний архітектор короля Леопольда II Альфонс Бала найняв молодого Віктора Орта для зведення палацових оранжерей (en). Від 1885 року — Орта самостійно будує декілька приватних будинків, а трохи згодом віддав перевагу зведенню громадських будівель. Починаючи з 1892 року Віктор Орта спроектував і спорудив в стилі модерн будинок професора Едмона Тасселя (1893), що вважається першою у світі спорудою в стилі модерн і викликав цілу хвилю наслідування; у Схарбеку займався зведенням будинку Отрік, а також брюссельських будинків, що увійшли до списку ЮНЕСКО: будинок Сольвей, свій власний будинок (зараз музей Віктора Орта), будинок ван Етвельде. У 1897 році Орта здійснював будівництво Народного дому (був зруйнований в 1950-х) у більш стриманому і раціональнішому стилі. У 1928 році провадив будівництво музею в Турне та Палацу мистецтв у бельгійській столиці. Під час окупації Бельгії німцями Орта жив у Великій Британії та США. Повернувшись у Брюссель, активно продовжував працювати. Віктор Орта помер 9 вересня 1947 року в Брюсселі.", "version_id": "5617820234932477172"},
{"wikidata_id": "Q540161", "text": "Електра (Евріпід) «Еле́ктра» (дав.-гр. Ἠλέκτρα, Ēlektra) — трагедія давньогрецького драматурга Еврипіда, поставлена, ймовірно, в 413 році до н. е. Характеристика героя Електра — дійова особа двох трагедій Евріпіда: «Електра» та «Орест». В «Електрі» Егісф і Клітемнестра видають Електру заміж за простого селянина, однак цей шлюб залишається фіктивним, так як селянин розуміє, що не гідний Електри. Відправившись одного разу за водою, Електра зустрічає біля джерела Ореста, який разом з Піладом прибув в Аргос і, почувши розмову Електри з хором, дізнався в селянці власну сестру. Орест вирішує помститися Эгисфу і матері. Електра викликається допомогти братові. Вона заманює Клітемнестру в будинок, повідомивши їй, що чекає народження первістка. У призначений день Ореста охоплюють сумніви і жах, він вже готовий відмовитися від задуманого плану, але Електра залишається непохитною і переконує брата не відступати. Електра зустрічає Клітемнестру промовою, повної гніву і ненависті і веде мати в будинок, де її вбиває Орест. Після вбивства Орест і Електра журяться у скоєному, причому Електра бере всю провину на себе. Героїв трагедії Еврипід характеризує аналогічно героям всіх своїх «драм помсти». Погоджуючись спочатку зі справедливістю бажання помститися, він зображує згодом акт помсти як злочинне діяння, якому немає і не може бути жодного виправдання. Здійснену помсту автор оцінює з точки зору загальноприйнятих норм моралі. Сюжет Тим же недоліком, але ще більше «Ореста», страждає «Електра», в якій піднесена легенда перероблена так, що вона стає схожа на пародію. Клітемнестра, щоб позбутися від постійних нагадувань про вбивство чоловіка, видає свою дочку, Електру, за простого селянина. Електра живе в злиднях, сама займається чорною роботою по домашньому господарству. Ореста Клітемнестра в тих же цілях ще немовлям висилає зі столиці Агамемнона, Мікен. Змужнівши на чужині, Орест повертається на батьківщину і приходить до сестри. Електра впізнає його по шраму, що залишився у нього від удару, отриманого в дитинстві. Змовившись з Електрою, Орест вбиває за містом коханця їхньої спільної матері і головного винуватця смерті їх батька, Егісфа. Потім Електра заманює у свою бідну хатину Клітемнестру під приводом. ніби вона народила дитину. У цій хатині Орест вбиває матір. Ця страшна розв'язка кидає Електру і Ореста в божевілля, але чудово з'явилися Діоскури виправдовують тим, що вони вчинили за велінням Аполлона. Електра виходить заміж за друга Ореста, Пілада. Самого Ореста Діоскури посилають в Афіни, де він буде виправданий і очищений від гріха радою старійшин — ареопагом. Трагедія написана на матеріалі міфів про Пелопидах. Цар Мікен Агамемнон відразу після свого повернення з Трої гине від руки власної дружини Клітемнестри і її коханця Егісфа, який захоплює трон. Дія п'єси починається з таємного повернення з вигнання єдиного сина Агамемнона — Ореста. Його сестра Електра, насильно видана за бідного селянина, стає помічницею Ореста в помсту за смерть батька. Вона заманює Клітемнестру в свій будинок, і тут Орест вбиває матір. У фіналі Діоскури обіцяють матеревбивці, що він буде виправданий Ареопагом. Особливості У цій п'єсі, як і в інших, Еврипід по-новому трактує міфологічні сюжети, привносячи в них побутові деталі і роблячи жінок більш активними учасниками подій. Так, Електра саме в цій трагедії вперше взяла безпосередню участь в помсту за батька. Незвичайним є й вибір місця дії: це не царський палац в Мікенах, а село, де живе Електра зі своїм чоловіком-селянином. Екранізації В травні в 1962 році на Каннському кінофестивалі був представлений фільм Електра грецького режисера Міхаліса Какоянниса. На Каннському фестивалі фільм отримав технічний гран-прі, приз за найкращу екранізацію і номінувався на Золоту пальмову гілку. На кінофестивалі в Фессалоніке у 1962 стрічка отримала дев'ять призів, у тому числі як найкращий фільм, режисуру, головну роль, роль другого плану (Алека Катселі і Нотис Периалис) і музику. У 1963 номінувався на «Оскар» за найкращий фільм іноземною мовою. Також отримав премію за найкращу екранізацію на Берлінському кінофестивалі 1963, і премії на міжнародних кінофестивалях в Акапулько (1962), Единбурзі (1962), Брюсселі (1963) і Антверпені (1964).", "version_id": "11825655708456514963"},
{"wikidata_id": "Q25443242", "text": "Пам'ятник Тарасові Шевченку (Загреб) Історія У листопаді 2013 року на зустрічі посла України Олександра Левченка та представників української діаспори з мером Загреба Міланом Бандичем було порушено питання відкриття у Загребі пам'ятника Шевченку, на що Бандич висловив цілковиту згоду. Передбачалося, що встановлення пам'ятника відбудеться у березні 2014 року на честь 200-річчя від дня народження духовного батька української нації, одначе трагічні події в Україні змусили відкласти у часі цей важливий захід. Зрештою, пам'ятник відкрили 21 травня 2015 рівно о 13-й годині за місцевим часом. В урочистостях із цієї нагоди взяли участь мер Загреба Мілан Бандич, Посол України в Республіці Хорватія Олександр Левченко, уповноважений Президента Хорватії Антун Керстулович Опара, уповноважений голови хорватського парламенту—керівник Міжпарламентської групи дружби з Україною Гордана Собол, голова Української всесвітньої координаційної ради Михайло Ратушний, заступник міністра культури Хорватії Ален Каймович. Попри проливний дощ на вулиці Українській зібрались сотні людей, представники українських та русинських організацій Хорватії, Боснії і Герцеговини, Сербії та Словенії, представники хорватської громадськості та керівники акредитованих у Хорватії дипломатичних місій. Пам'ятник постав у столичному районі Новий Загреб-схід, у житловому масиві Травно, у парку на перетині вулиці Української з вулицею Федеративної Республіки Німеччини. За цим перехрестям вулиця Українська переходить у вулицю Ісландську, а паралельно до Української у мікрорайоні Травно пролягає вулиця Ватиканська. Пояснення назвам цих вулиць дав міський голова Загреба Бандич у своєму виступі на церемонії відкриття пам'ятника Шевченку: «Мені приємно, що ми тут, на Українській вулиці, адже восени 91-го року Україна визнала нас однією з перших після Святого Престолу, Ісландії та Німеччини. У Новому Загребі на честь цих країн нині називаються довколишні вулиці». Мер також зазначив, що за рік пам'ятник стане осереддям парку, влаштованого за зразком того, що навколо загребського озера Бундек, та пообіцяв, що столиці Хорватії і України невдовзі стануть містами-побратимами офіційно. Інший промовець, представник української громади у Хорватії Борис Гралюк сказав: «Подія, очевидцями якої ми є, стала підсумком ста років вимріяної, заповітної мрії, реалізованої сьогодні у цій великій урочистості». Він також порівняв українську політичну ситуацію з тією, що була у Хорватії 25 років тому, і висловив надію, що вона завершиться так само. Пам'ятник вдалося встановити Українській громаді Республіки Хорватія за підтримки Посольства України та у взаємодії з мерією Загреба.", "version_id": "17317946709809311916"},
{"wikidata_id": "Q340209", "text": "Shiny Entertainment Історія Компанія була заснована 1 жовтня 1993 року Девідом Перрі, вихідцем з Virgin Interactive. 12 жовтня 1994 року Shiny випустила свою першу гру - Earthworm Jim. Небачена на ті часи графіка і анімація, захоплюючий сюжет і різноманітні рівні зробили гру хітом того часу. У 1995 році вийшло продовження - Earthworm Jim 2, що мало сильніший, ніж перша частина, ухил в квести. У квітні 1997 року вийшла перша 3D-гра компанії - фантастичний шутер від третьої особи MDK. Після цього були випущені гри Wild 9 і R / C Stunt Copter. Влітку 1997 року кілька провідних співробітників покинули студію і заснували власну Planet Moon Studios. У 2000 році вийшло чергове значне творіння Shiny - Messiah - антиутопічна казка, перейнята жорстким сарказмом і гумором. У тому ж році вийшла RTS / RPG Sacrifice, що отримала безліч позитивних відгуків і стала першою і останньою грою Shiny, орієнтованої на мультиплеер. У 2002 році компанія Interplay, видавець і власник Shiny, продала її Infogrames, що стала згодом відродженої Atari. Новий власник доручив Shiny розробку ігор за мотивами трилогії \"Матриця\", і в 2003 році виходить Enter the Matrix - мало чим примітний beat 'em up від третьої особи, який отримав, в основному, низькі оцінки. Що вийшла в 2005 році гра The Matrix: Path of Neo також не стала успішною. У лютому 2006 року, Atari оголосила про реструктуризацію і продажу Shiny і засновник компанії Девід Перрі пішов у відставку. Зрештою, Девід Перрі повернувся в компанію і почав направляти свої сили на MMORPG ігри з компанією Acclaim Games. У жовтні 2006 року Atari продала Shiny компанії Foundation 9 Entertainment, в складі якої була розроблена гра The Golden Compass. Пізніше компанія разом з \"The Collectivе\" була об'єднана в Double Helix Games.", "version_id": "7704655414693317587"},
{"wikidata_id": "Q1261206", "text": "Монастир Святого Пантелеймона (Нерезі) Історія Головна церква монастиря Святого Пантелеймона побудована 1164 року за сприяння онука візантійського імператора Олексія Комніна — Олексія Янгола. Про це свідчить напис над входом до церкви. Церква монастиря висвячена на честь Святого Пантелеймона, покровителя лікарів і акушерок. Має церква і мощі св. Пантелеймона. Втручання онука візантійського імператора не обмежилось будівництвом. Ймовірно, він також сприяв посиланню сюди невеличкої бригади столичних художників для створення фресок. Це досить розповсюджена практика для Візантії 11-12 століть, коли візантійських майстрів посилають чи запрошують для оздоб церков і соборів в різні землі — в Київську Русь, в Південну Італію, Венецію, на Балкани. Архітектура Головий храм монастиря висятили на честь Св. Пантелеймона. Храм невеликий, центричний, хрещатий в плані, з п'ятьма банями (центральна найбільша і найвища за бічні) та трьома абсидами. Центральна абсида гранчаста і вища за малі бічні. Незначна видовженість храму обумовлена притворм-нартексом. Будівельним матеріалом був виламаний камінь охристого кольору, який чергували з цеглою та товстими шарами вапнякового розчину. Фрески Фрески монастиря в Нерезі розкриті від пізніх нашарувань лише в 1-й половині 20 століття. Їх вивчення і надало можливість датувати роботи 12 століттям. Фрески в Нерезі були пошкоджені в 16 столітті від сильного землетрусу, а потім замальовані. Стінописи церкви в Нерезі створені в добу складних богословських дискусій, в ході котрих виникли сумніви щодо догмату про нероздільне поєднання в Христі Божої та людської іпостасей, про єдність ликів Святої Трійці, щодо істинності Євхаристичної жертви (Константинопольскі собори 1156—1157, 1166 гг.; на останньому з соборі був присутнім і ктитор храму в Нерезі). Візуальним відбитком істинності цих догматів в стінописах храму стануть різні образи Христа в чотирьох малих куполах та акцент на темі Страстей Христових («Оплакування» и «Зняття с хреста», що головували в просторі храму). В центральній апсиді створено символічне зображення Святоі Трійці — Етимасія, тобто престол для Христа, котрий прийде судити людство на Страшному суді, а також хрест, терновий вінець, голуб (Святий Дух) та Євангеліє. Живопис, починаючи з 12-13 ст., починає відігравати все більш значущу роль в становленні і розвитку європейської художньої культури. Західноєвропейський живопис повільно відходить від статичних, застиглих схем в бік ще несміливого руху, динаміки. До того ж живопис — найбільш пристосований до передачі будь якого сюжету чи відверто умовної ідеї. До зразків вже вироблених в столиці схем і звернулися художники, що створювали фрески в Нерезі. Умовність зображення не затуляє підвищену експресію, спірітуалізм образів і суворих облич Діви Марії, Івана Предтечі, присутніх в сцені «Оплакування». На значну мистецьку вартість фресок в Нерезі працює і вишуканий колорит творів. Консервативні тенденції в мистецтві і культурі Візантії переважатимуть. Диктат вже вироблених канонів спонукатиме не до пошуків нового, а до постійного повторення вже вироблених і застиглих зразків. Візантійське мистецтво вичерпає здатність до змін і розвитку настільки повно, що один з сучасників-візантійців 15 століття гірко зауважить, що його поколінню нема що сказати. Фрески в Нерезі — ще відбиток доби вищого розвитку візантійського мистецтва на порозі нової і довгої кризи. Візантійська художня традиція ще зберігає привабливість навіть для західноєвропейських художників, але вони вже самі здатні запропонувати нові деталі, нове розуміння простору і часу, нові композиції, бо мало рахуються з жорсткими канонами Візантії. Митцям Західної Європи буде що сказати про природу, історію і світ людських почуттів найближчі 800 років.", "version_id": "15508970483365959599"},
{"wikidata_id": "Q2987855", "text": "Хроніка Биховця Хро́ніка Биховця́ — найширший із білорусько-литовських літописів. Укладено в першій третині XVI століття. Відомості про літопис Хроніка Биховця — один із списків так званого Литовського літопису 16 століття, який близько 1840 року був власністю О. Биховця — голови Волковиського межового суду. Єдиний список цієї пам'ятки зник невдовзі після її публікації 1846 року литовським істориком Т. Нарбутом. Тому тривалий час хроніку Биховця вважали фальсифікатом. Нині її автентичність не викликає сумнівів у фахівців. Хроніка Биховця не має початку й кінцівки. Літопис Биховця охоплює події з історії Литовського великого князівства з ХІІІ до початку XVI століття, висвітлює міжусобну боротьбу литовських князів за владу: війни Литви з Польщею, Тевтонським орденом, Золотою Ордою, кримськими татарами; боротьбу українського народу проти литовських і польських загарбників.", "version_id": "9131264308036850048"},
{"wikidata_id": "Q4140852", "text": "Алтай Гобійський Алта́й Гобі́йський — південно-східна частина Монгольського Алтаю в Монголії, низка розірваних паралельних хребтів. Гобійський Алтай складається з низки субширотних хребтов і кряжів , розділених сухими долинами і улоговинами і оточені похилими рівнинами (белями). Протяжність системи становить понад 500 км, переважні висоти — від 1500 до 3000 м. Найвища точка — вершина Барун-Богдо-Ула (3957 м) на хребті Іх-Богдин-Нурум. Рослинність в нижньому поясі пустельна, у верхньому — степова. Гори складені кристалічними сланцями, гранітами, пісковиками і вапняками. Район Гобійського Алтаю вельми сейсмічний . У 1957 році тут стався катастрофічний землетрус в 11-12 балів, помітні коливання ґрунту спостерігалися на території 5 млн км². У 1958 в Гобійського Алтаї стався ще один землетрус, силою в 10 балів — Баян-Цаганський.", "version_id": "15380278768875605484"},
{"wikidata_id": "Q728096", "text": "Кан-Темир Кан-Темир (Кантемир-мурза, Кантемір, Кантимур) (пом. 10 липня 1637) — відомий татарський військовий і політичний діяч, засновник і перший проводир Буджацької (Аккерманської або Білгородської) орди. Один з беїв ногайського роду Мансур. Вів свій родовід від знаменитого золотоординського темника і засновника Ногайської орди Едігея (1352–1419) та його сина Мансура (пом. 1427). У Польщі Кантемір-мурза отримав прізвисько «Кривавий меч». Біографія Кантемір-мурза був сином Араслан-мірзи і онуком знаменитого ногайського мурзи Дівєєва (пом. 1575), який здійснював численні набіги на південноруські володіння, брав участь в 1572 у в битві при Молодях і помер в московитському полоні. На початку 17 століття а ногайські племена, гнані голодом з бідних здебільшого місць Криму, стали розселятися по білгородськими степами, у південній частині межиріччя Дністра і Дунаю. На чолі ногайських переселенців перебували Мансуровскі мурзи. Буджацькі (білгородські) ногайці, розселившись на нових степових територіях, стали здійснювати систематичні спустошливі набіги на довколишні польські та молдавські землі. Відзначився під час облоги Хотина у 1621 р., за що отримав від османського уряду титул емир-уль-умера. Після цього вирішив позбутися над собою влади кримського хана Мухаммед-Ґерая. Хан наказав калзі Шагін-Ґераю покарати повстанця, який 1627 року переправився у Добруджу. Однак там він наступного року зазнав поразки. Отримав також того року від турків санджак взамін за виконання наказу піти походом на Крим. 1628 року Кан-Темир осадив Бахчисарай. Через нестачу провіанту пішов до Кафи, де з'єднався із силами Джанібек-Ґерая, який прибув з Османської імперії. Мухаммед і Шагін утекли до козаків, прагнучи знайти собі союзників проти спільного ворога — Джанібек-Ґерая. Скориставшись міжусобною боротьбою, Кан-Темир відновив розорений Шагін-Ґераєм юрт свого ногайського племені. За правління Інаєт-Ґерая військо калги Хусам-Ґерая винищили і пограбували ногайські поселення у районі Ак-Кермана. Однак ногайці підняли повстання і вбили калгу. Османська імперія не могла довго терпіти повстання ногайців і безперервну ворожнечу з Кримським ханством. Тому за наказом султана Кан-Темир був удавлений у 1637 р.", "version_id": "17767359598289428319"},
{"wikidata_id": "Q17372356", "text": "Тімченко Віктор Миколайович Біографія Народився 26 жовтня 1947 року в місті Горлівка на Донеччині. У 1971 році закінчив Донецьке вище військово-політичне училище інженерних військ і військ зв'язку. Військово-політичну академію ім. В. І. Леніна (1982). З 1971 року проходив службу в Ленінградському окрузі, Північній групі військ, Північно-Кавказькому, Уральському, Київському військових округах від заступника командира роти по політичній частині до командира батальйону курсантів Курганського вищого військово-політичного авіаційного училища. З 1993 по 1995 рр. — начальник Донецького вищого військово-політичного училища інженерних військ і військ зв'язку ім. Генерала армії А. Єпішева. З 1996 року — Голова Донецької обласної організації Товариства сприяння обороні України. В 1997 році звільнений з лав Збройних сил України. У квітні 2007 року обраний на Пленумі ЦК ТСО України Першим заступником Голови Товариства. 21 квітня 2010 року на першому пленумі ЦК Товариства сприяння обороні України обраний Головою ТСО України. Член Бюро Центрального комітету ТСО України.", "version_id": "309832605315331355"},
{"wikidata_id": "Q191754", "text": "Андай Економіка 2010 року серед 10 218 осіб працездатного віку (15—64 років) 7537 були активними, 2681 — неактивною (показник активності 73,8%, у 1999 році було 66,7%). З 7537 активних мешканців працювало 6576 осіб (3508 чоловіків та 3068 жінок), безробітними було 961 (368 чоловіків та 593 жінки). Серед 2681 неактивної 598 осіб було учнями чи студентами, 819 — пенсіонерами, 1264 були неактивними з інших причин. У 2010 році у муніципалітеті нараховувалося 7097 оподаткованих домогосподарств, у яких проживали 15045,0 особи, медіана доходів виносила 18 430 євро на одного особоспоживача.", "version_id": "8619738810840302103"},
{"wikidata_id": "Q2376845", "text": "Шульгін Василь Віталійович Життєпис Василь Шульгін народився в Києві — син професора історії Київського університету Св. Володимира Віталія Яковича Шульгина, засновника часопису «Киевлянин» у 1864 році. Його хрещеним батьком був Микола Бунге. Шульгін рано лишився батька і виховувався вітчимом — професором політекономії університуту Д. І. Пихно (1853–1909). Він одержав типове дворянське домашнє виховання та освіту: закінчив 2-гу Київську гімназію і юридичний факультет університету Св. Володимира (1900). Ще з студентських років Шульгін проявив себе антисемітом, але виступав проти єврейських погромів. Він досить рано розпочав політичну кар'єру — в двадцять вісім років молодий поміщик вже був обраний від Волинської губернії в депутати II (а потім ІІІ і IV) Державної думи Російської імперії, де з перших днів заявив себе запеклим прибічником фракції правих та царського уряду. Після смерті Д. І. Пихно до його рук переходить керування редакцією і виданням щотижневика «Киевлянин» (1913–1919), газета одержує різко шовіністичний, антиукраїнський напрям. Невдовзі після початку Лютневої революції 1917 Шульгін стає членом Тимчасового комітету Державної Думи. 2 березня 1917 року він разом з О. І. Гучковим виїжджає до царської ставки, де бере участь у зреченні від престолу російського імператора Миколи ІІ Романова. Після Жовтневого більшовицького перевороту 1917 Шульгін став одним з ідеологів Білого Руху, був одним з засновників білогвардійської Добровольчої армії, членом Особої ради, активно співрацював з А. І. Денікіним і П. М. Врангелем, відкрив часопис «Великая Россия», на сторінках якої боровся з новою владою. В березні 1918 створив у Києві конспіративну білогвардійську організацію «Азбука». З 1920 в Югославії, згодом у Франції, Польщі і з 1931 знову в Югославії — в місті Сремскі Карловці, в осередоку російських білогвардійців-врангелівців. Взимку 1925–1926 він з фальшивим паспортом відвідав Ленінград, Москву і Київ (Про свої враження від цієї поїздки написав спогади «Три столицы», 1927). З 1931 р. за його словами взагалі відходить від політичної активності і оселяється зі своєю другою дружиною Марієй Дмитрівною, дочкою генерала Сидельникова, в місті Сремскі Карловці. В січні 1945 був арештований радянськими окупаційними органами в Югославії, вивезений до Москви і засуджений до 25-річного ув'язнення. В 1956 достроково звільнений, після звільнення жив у Владимирі, до нього з дозволу Радянської влади з Югославії приїздить дружина. Помер у Владимирі на 99-му році життя.", "version_id": "2257053625812476971"},
{"wikidata_id": "Q30956489", "text": "Писемність балті Писемність балті — писемність мови балті. Ця мова використовує для свого запису арабське і тибетське письмо, а також деванагарі. Раніше балті записувалась двома іншими писемностями. Деванагарі У 1970-х роках для мови балті Центральний інститут мов Індії розробив версію письма деванагарі. Балті А Письмо балті А (це умовна юнікодівська назва) — абугіда, пишеться справа наліво. Про це письмо відомо дуже мало. Вважається, що воно було створене приблизно в 1400-х роках. Балті Б Письмо балті Б (умовна юнікодівська назва) — абугіда. Ним написаний рукопис «Розповідь про створення Шігару», автором якого є Вазір Ахмад. Це письмо було створене дідом Вазіра, якого звали Фархат.", "version_id": "9478541756643371936"},
{"wikidata_id": "Q576273", "text": "Парк-Рідж Пам'ятки Найвідоміша будівля Парка-Ріджа це театр «Піквік», побудований в 1928 році. Через дорогу від театру розташована Бібліотека Парк-Ріджа. В центрі міста розташовуються магазини, стилізовані під основну архітектуру Чикаго та будівля банку. Географія За даними Бюро перепису населення США, місто має загальну площу 18,3 км², з яких 18,2 км² — суша і 0,1 км² (0,57%) — вода. Парк Рідж на заході межує з Де-Плейнс Рівер. Чикаго знаходиться на південному сході від міста. Демографія За даними перепису населення 2000 року, в місті проживає 37775 осіб. Середня густота населення становить 2 074,7/км². З них: 95,4% білих, 0,2% афроамериканців, 0,06% корінних американців, 2,66% азіатів, 0,05% жителів тихоокеанських островів, 0,87% інших рас і 0,74% змішані. Латиноамериканців налічувалося 2,90%. Налічується 14 219 сімей, з яких 32,3% мають дітей віком до 18 років, які проживають з ними, 63,4% — подружні пари, які живуть разом, 8% матерів-одиначок. 12,8% — люди від 65 років та старше. Середній вік містянина склав 42 роки. На кожні 100 жінок припадає 90,1 чоловіків. Дохід на душу населення в місті становить $ 36646. Близько 2,2% всього населення міста проживають за межею бідності.", "version_id": "1646218579684841132"},
{"wikidata_id": "Q4895698", "text": "Бертіл Норденстам Біографія Бертіл Норденстам народився 20 лютого 1936 року у місті Ничепінг. У 1954 році вступив до Лундського університету, де отримав ступені бакалавра, магістра, ліценціата філософії та доктора філософії. З 1956 року працював асистентом у Лундському ботанічному музеї. У 1969 році Норденстам став куратором ботанічного відділу Шведського музею природознавства, у 1974 році став головним куратором . У 1962-1964 роках Норденстам мандрував по Південній Африці, завдяки отриманій Меморіальній стипендії Смутса. У 1969 році у експедиції по Єгипту займався збором зразків рослин. З червня по грудень 1974 року вдруге відвідав Африку.", "version_id": "10899235480472464806"},
{"wikidata_id": "Q1480", "text": "Корасон Акіно Життєпис Народилася в провінції Тарлак в багатій сім'ї змішаного походження (філіппінського, китайського і іспанського), була однією з шести дітей. У 1948–1953 роках вчилася в США, отримала кваліфікацію вчителя математики і перекладача з французької. Повернувшись на батьківщину, поступила на юридичний факультет філліпінського Далекосхідного університету. У 1954 році вийшла заміж за Беніньо Акіно — сина колишнього голови Національної Асамблеї. Беніньо Акино зробив успішну політичну кар'єру — в 1955 році став мером міста Консепсьон, пізніше — губернатором провінції Тарлак, а 1967 року — сенатором. Весь цей час Корасон Акіно була домогосподаркою, у них народилося п'ять дітей — син Беніньо Акіно III і чотири дочки. У 1973 році президент Філіппін Фердинанд Маркос, побоюючись результату майбутніх президентських виборів, ввів військовий стан і наказав заарештувати найвидніших опозиціонерів — у тому числі і Беніньо Акіно. Він провів під арештом сім років, і в цей час стартувала політична кар'єра Корасон Акіно, що почалася з виступів на підтримку свого чоловіка і організації парламентської виборчої кампанії в 1978 році. Після втручання президента США Джіммі Картера, сенатор Акіно був звільнений з в'язниці і висланий з країни з сім'єю. У 1983 році він спробував повернутися в країну і був застрелений в аеропорту Маніли (пізніше аеропорт назвали в його честь). Кар'єру політика Корасон Акіно почала в 1983 році після вбивства її чоловіка Беніньо Акіно. У 1986 році Акіно, що очолила опозицію, виставила свою кандидатуру на виборах президента Філіппін. Переможцем виборів, що пройшли з великою кількістю порушень, був оголошений Маркос. Результати виборів були оспорені опозицією, підтримку якої надали високопоставлені військові, і Маркос був вимушений піти у відставку. 25 лютого 1986 року Корасон Акіно стала президентом Філіппін. Посаду глави країни Акіно займала протягом шести років, за цей час на Філіппінах були проведені судова, аграрна і конституційна реформи. Намагалася керувати країною, запроваджуючи політику примирення, але відчувала сильний тиск як справа (військової хунти), так і зліва (комуністичні виступи). Її земельна реформа була неадекватною. У роки президентства Акіно на Філіппінах було зроблено сім невдалих спроб військового перевороту. У 1986 році Корасон Акіно була названа журналом The Time «жінкою року». У 1999 році The Time включив Акіно в список найвпливовіших людей Азії XX-го століття. Однак, реформування економіки супроводжувалося численними зловживаннями, у тому числі самої Корасон Акіно. На президентських виборах 1992 перемогу виборов генерал Фідель Рамос, кандидатуру якого як свого наступника підтримала Акіно. Корасон Акіно померла 1 серпня 2009 у віці 76 років, за рік до смерті в неї був виявлений рак. Мовне питання в роки правління Корасон Акіно У роки правління Корасон іспанська мова на Філіппінах, основна письмова і літературна мова країни протягом майже 400 років іспанського владицтва, практично вийшла з вжитку і була замінена англійською. Нібито, сама Корасон пішла на пониження статусу іспанської мови свідомо, образившись на генерала Маркоса, який під час прес-конференції пожартував над Корасон, сказавши по-іспанськи: \"Corazon - si, aqui- no\" (у смислі \"серце у неї є, а ось розуму бракує\"). Іспанська мова була єдиною офіційною мовою країни в 1521-1898, потім одною з трьох офіційних разом з тагальською і англійською до 1973, але продовжувала вивчатися як обов'язковий шкільний предмет до 1986. Акція з відродження іспанської мови в країні почалася лише в 2008, коли президентів Філіппін стала ще одна жінка Глорія Арройо.", "version_id": "9761066911935987720"},
{"wikidata_id": "Q455703", "text": "Жозе де Аленкар Життєпис Жозе Мартініану де Аленкар народився в баірро Мессежана, місто Форталеза, штат Сеара, 1 травня 1829 року в сім'ї колишнього священика (а пізніше політика) Жозе Мартініану Перейра де Аленкара і його кузини Ани Жозефіни де Аленкар. Переїхавши до Сан-Паулу в 1844 році, він закінчив Юридичний факультет університету Сан-Паулу в 1850 році і почав правничу кар'єру в Ріо-де-Жанейро. На запрошення свого друга, Франсіско Отавіано, він став співробітником журналу Correio Mercantil. Він також написав багато хронік для Diário do Rio de Janeiro і Jornal do Commercio. Аленкар зібрав всі хроніки, які він писав для цих газет, в 1874 році під назвою Ao Correr da Pena. Аленкар пов'язаний з Консервативною партією Бразилії і був обраним загальним депутатом штату Сеара. З 1868 до 1870 року він був міністром юстиції Бразилії. Також він планував стати сенатором, але Педру II (імператор Бразилії) так ніколи і не призначив його, під приводом того, що Аленкар надто молодий; через свою чутливість, пізніше він відмовився від політики. Він був дуже близьким другом також відомого письменника Машаду де Ассіса, який в 1866 році написав статтю, вихваляючи його роман «Ірасема», що був опублікований за рік до цього, і порівнював його індіаністські твори з Ґонсалвесом Діасом, кажучи, що «Аленкар в прозі, як Діас в поезії». У 1864 році він одружився на Джорджині Аугусті Кокрейн, дочці ексцентричного британського аристократа. Вони мали шістьох дітей — Аугусто (міністр закордонних справ Бразилії в 1919 році, а також посол Бразилії в Сполучених Штатах з 1920 по 1924), Кларісса, Cесі, Еліза, Маріу (журналіст і письменник) і Аделія. Аленкар помер у Ріо-де-Жанейро в 1877 році від сухот. На його честь був названий театр у Форталеза (Theatro José de Alencar).", "version_id": "12084772020788617870"},
{"wikidata_id": "Q608888", "text": "Антополь Історія Відоме з 16 століття в складі Берестейського воєводства Великого князівства литовського. В 1731 році місто отримало привілей на три щорічні ярмарки. З 1795 року — містечко Кобринського повіту Російської імперії. З 1921 року в складі Польщі, з 1939 в БРСР. У вересні 1939 року в містечку було 2300 євреїв від загального населення 3000. Німці окупували регіон в червні 1941 року. В ліквідаційній акції, яка почалася 15 жовтня 1942 року і тривала протягом чотирьох днів, всі євреї антопільського гетто були вбиті німцями. З 1940 селище міського типу, в 1940–1959 роках центр Антопольского району. З 1959 року у Дрогичинському районі.", "version_id": "3513077709345058692"},
{"wikidata_id": "Q9361548", "text": "Трихопод Систематика Протягом тривалого часу рід був відомий як Trichogaster, і саме під цією назвою ці риби широко представлені в літературі з іхтіології та акваріумістики. Таксономічну проблему було створено ще на початку XIX ст., коли Ласепед та Блох і Шнайдер в 1801 році незалежно включили один і той самий вид Labrus trichopterus Pallas, 1770 до двох новостворених родів Trichopodus і Trichogaster відповідно. Ласепед при цьому був першим, і науковий світ користувався переважно саме його назвою. Але у 1923 році Маєрс (англ. Myers) провів ревізію і помилково визначив чинною родовою назвою Trichogaster, а назву Trichopodus — її синонімом. На диво швидко його рішення було прийняте спільнотою. Помилка була виявлена в 1997 році Дерейстом, але лише в 2009 році Тьопфер і Шиндлер визначили зміни, які слід зробити в таксономії цієї групи риб. Родову назву Trichopodus було відновлено, а типовим видом роду був встановлений Trichopodus trichopterus (Pallas, 1770), оригінальною назвою якого є Labrus trichopterus Pallas, 1770. На цьому ґрунті й досі існує певна плутанина, адже рід трихогастер (Trichogaster) продовжує існувати, але до його складу тепер зараховуються колишні представники роду коліза (Colisa). Представники роду трихогастер (Trichogaster) є найближчими родичами трихоподів. Хоча вони на основі морфологічних ознак об'єднуються з родами Ctenops, Luciocephalus, Paraspherichthys і Sphaerichthys в складі підродини Luciocephalinae, молекулярні дослідження не довели монофілію підродини, натомість роди Trichopodus і Trichogaster виявляють генетичну спорідненість з представниками підродини макроподових (Macropodusinae). Поширення і екологія Представники роду поширені в більшості країн Південно-Східної Азії, від південного Китаю через Індокитай до Індонезії, а такі види як Trichopodus pectoralis і Trichopodus trichopterus завдяки своїй комерційній цінності були інтродуковані в багатьох тропічних країнах за межами початкового ареалу. Гурамі роду Trichopodus, як правило, населяють водойми з прісною стоячою або з млявою течією водою, з густою рослинністю як у воді, так і уздовж берегів. Вони рідко зустрічаються в проточних водоймах і зовсім відсутні у каналах з посиленою течію води, облицьованих бетоном і очищених від рослинності. Ці риби є всеїдними, харчуються невеликими безхребетними та водоростями. Вони в основному тримаються групами, але зрілі самці, як правило, не мирять між собою. Три види (Trichopodus trichopterus, Trichopodus pectoralis і Trichopodus microlepis) мешкають разом у басейнах нижньої течії Меконгу та Чаопхрая в Таїланді та Камбоджі. Вони є симпатричними й не перебувають у прямій конкуренції за харчові ресурси. Морфологія Ці риби мають видовжене, порівняно високе, овальної форми тіло, стиснуте з боків. Черевні плавці в них довгі й тонкі, як нитки, вони рухливі й виконують функцію сенсорних органів. Рот маленький, губи товсті. Анальний плавець довгий, а спинний навпаки короткий і розташований посередині тіла. Хвостовий плавець вирізаний і поділений на дві половинки із заокругленими кутами. Модифіковані черевні плавці є характерною ознакою, що відрізняє представників родів Trichopodus і Trichogaster. Від своїх найближчих родичів трихоподи відрізняються більшими розмірами і коротким спинним плавцем. Як і інші лабіринтові риби, гурамі для дихання використовують атмосферне повітря. Роблять вони це за допомогою спеціалізованого додаткового органу дихання — лабіринтового апарату, який розташований в порожнині над зябрами. Періодично вони спливають до поверхні води й роблять черговий ковток повітря, щоб наповнити їм канали свого лабіринтового органу. Таким чином організм забезпечується додатковим киснем, що дозволяє гурамі виживати і навіть добре почуватися у бідній на кисень воді. З іншого боку, трихоподи задихаються, якщо їм буде відмовлено у доступі до поверхні. Розмноження Під час нересту самці будують на поверхні води гнізда з піни. Ці гнізда складаються з численних бульбашок повітря, які самець обволікає слиною. В період нересту у самців спостерігається посилення територіальності й розвиток шлюбного забарвлення. Періодично самець залицяється до самки, демонструючи їй свою красу, але водночас він відганяє партнерку від гнізда. Спарування відбувається під гніздом. Самець обіймає партнерку своїм тілом і витискає з неї ікру, водночас запліднюючи її. Ікринки в гурамі мають жирову оболонку й спливають до поверхні води. Самець вкладає їх до гнізда. Акти ікрометання повторюються поки не вичерпаються запаси ікри. Після цього самець перебирає на себе батьківські функції й лишається охороняти гніздо. Він доглядає за приплодом поки мальки не почнуть вільно плавати. Господарське значення Всі види трихоподів є їстівними рибами й у Південно-Східній Азії використовуються місцевим населенням для повсякденного споживання. Найбільший із них Trichopodus pectoralis є популярною промисловою рибою в Малайзії, Таїланді, Індонезії та Камбоджі. Його не лише ловить місцеве населення для домашнього споживання, він присутній також в аквакультурі спеціалізованих фермерських господарств. У Таїланді бурий гурамі становить близько 8 відсотків загального виробництва прісноводної риби. В магазинах цих риб продають у висушеному солоному вигляді. Вони експортуються також за кордон. Плямистий гурамі (Trichopodus trichopterus) харчується личинками комах і має певне значення у боротьбі з поширенням комарів. Усіх представників роду тримають в акваріумах. Особливою популярністю користуються плямисті (T. trichopterus) та перлинні (T. leerii) гурамі, які належать до числа найпопулярніших акваріумних риб. Що стосується плямистих гурамі, то природні популяції рідко зустрічаються в акваріумах, їх замінили тут виведені породи. Серед них відомі всім мармурові й золоті гурамі.", "version_id": "18444771359451125393"},
{"wikidata_id": "Q1328318", "text": "Елевтери Елевтери, Елефтери (дав.-гр. Ἐλευθεραί) — давньогрецьке містечко на півночі Аттики, на кордоні з Беотією. Елевтери були розташовані на перевалі через гірське пасмо Кіферон над «священною дорогою», яка з'єднувала Афіни і Елевсин з Фівами та Дельфами. Походження назви За однією з версій місто отримало свою назву на честь засновника — Елевтера, сина Аполлона і Етузи. За іншою версією його засновником був бог Діоніс (іноді Елевтери називають і батьківщиною цього бога). Власне, й легенда про Елевтера стверджує, що саме він заснував культ «Діоніса з чорним щитом». Відомо також, що в Елевтерах вшановувавли «Діоніса Елевтерія», тобто «визволителя». Тож цілком можливо, що й назва міста походить від епітета бога виноробства. Найпрозаїчніша версія пов'язує ім'я Елевтер з визволенням містечка від влади беотійців і приєднанням його до Аттики в VI ст. до н. е. Цілком можливо, що саме тоді Елевтери й були засновані. Історія Найдавніші міфи вважають місцевість, у якій були розташовані Елевтери, беотійською, як, власне, і весь Кіферон. За легендою, саме тут фіванська царівна Антіопа народила свої синів Амфіона та Зета. Саме тут їх кинули на поталу диким звірам. Нещасних знайшли вівчарі, омили в струмку, що й зараз тече біля Елевтер, взяли до себе й виховали. Влада Афін поширилася до південних схилів Кіферона лише в середині VI ст. до н. е. за часів тиранії Пісістрата. За однією з версій саме він і заснував фортецю (місто) на стратегічно важливому перевалі. Саме цим часом вчені датують й святилище Діоніса, зведене на акрополі Елевтер. Проте навряд чи йдеться про те, що діонісійський культ принесли з собою афіняни. Самі вони, навпаки, були впевнені, що запозичили його в мешканців Елевтер, а першим статую Діоніса до Афін приніс елевтерець Пегас. Відомо, що бога виноробства вшановували у сусідній Еної. Тож швидше за все саме звідти культ Діонісія поширився на Елевтери, а потім і на Афіни. Після смерті Пісістрата і вигнання з Афін його синів беотійці спробували повернути Кіферон під свій контроль, але ненадовго. Афіняни перетворили Елевтери на свій найпівнічніший форпост. У V—IV ст. до н. е. місто було обнесене потужними мурами, товщина яких перевищувала 2,5 метри. Наразі Елевтери вважають чи не найкраще збереженою пам'яткою давньогрецького мистецтва фортифікації пізньокласичних часів. З Елевтер походив один з найвидатніших давньогрецьких скульпторів, Мирон. Після встановлення македонської гегемонії над Грецією фортеця Елевтер втратила своє стратегічне значення і місто поступово знелюднило. Його руїни свсе ще правляли враження на подорожніх, але за доби середньовіччя навіть назва Елевтер вийшла з вжитку. Місцеві мешканці називали його Гіптокастро — тобто «єгипетським» або ж навіть «циганським замком». Перші дослідники навіть не могли одразу встановити місцезнаходження стародавніх Елевтер і лише з часом ототжнили з ними руїни Гиптокастро.", "version_id": "5566538949110727931"},
{"wikidata_id": "Q12118442", "text": "Лопушна (річка) Опис Довжина 11 км, площа водозбірного басейну 42,6 км². Похил річки 31 м/км. Річка типово гірська — з багатьма перекатами і кам'янистим дном. Річище слабозвивисте. Розташування Лопушна бере початок на південний схід від села Випчина. Тече в межах гірського масиву Яловичорські гори переважно на північний захід, у пригирловій частині — на захід. Впадає до Білого Черемошу неподалік від південно-східної околиці села Голошина. Над річкою розташована частина села Випчина. Притоки: Сенець (права), гірські потічки.", "version_id": "5247844293269885265"},
{"wikidata_id": "Q32768", "text": "Англосакси Англоса́кси — загальна назва германських племен: англів, саксів, до яких примкнули також юти, фризи та низові франки (нім. Niederfranken), що в епоху «великого переселення народів» (5-7 ст. н. е.), яка почалась із кінцем панування Риму в Європі, переселилися з Північної Німеччини (сьогоднішній район Шлезвіг-Гольштейну та нижньої Ельби) на Британські острови, потіснивши та асимілювавши місцеві племена кельтів і так званих романо-британців. Традиція стверджувала, що англосакси практично поголівно винищили старе населення, однак останні генетичні аналізи корінного населення Британських островів показують, що це не так. Внесок прибульців з континенту порівняно з місцевим населенням незначний. Тобто, за винятком початкових етапів, англосакси Британії — це, по суті, германізоване місцеве населення. Після колонізації островів виникло кілька королівств, які поступово злилися в сім найбільших: Мерсію, Нортумбрію, Сх. Англію, Кент, Сассекс, Вессекс, Ессекс. Час існування цих держав має назву Гептархія. Спершу серед королівств домінувала Нортумбрія, потім Ессекс. На початку 9 століття виникло об'єднання на чолі з Ессексом. Англосакси були навернені до християнства в результаті місіонерської діяльності Святого Августина Кентерберійського. Вторгнення норманів (вікінгів) у 1066 поклало кінець пануванню англосаксів. Топоніми, що залишилися з тієї пори (Ессекс, Суссекс, Вессекс та Мідлсекс) є скороченням від назви цих германських племен: East-Saxon (нім. Ost-Sachsen), South-Saxon (нім. Süd-Sachsen), West-Saxon (нім. West-Sachsen) та Middle-Saxon (нім. Mitlere-Sachsen). У наш час під назвою «англосакси» розширено розуміють усіх автохтонних жителів Англії, а також переносять поняття і на англомовне протестантське біле населення Північної Америки.", "version_id": "541531122881269552"},
{"wikidata_id": "Q16698325", "text": "Дрогобицький механіко-технологічний коледж Історія та сучасність У 1939 році на базі середньої технічної школи було створено Дрогобицький механічний технікум. Технікум було створено з метою підготовки фахівців-механіків для роботи на нафтопереробних підприємствах міста Дрогобича. Першим директором був інженер Микола Сов'як із села Лішня Дрогобицького району. Війна перервала навчальний процес у технікумі, котрий було відновлено у 1944 році. Тоді технікум мав назву — електронно-механічний. Перший випуск студентів відбувся у 1948 році. З 1949 року технікум розпочав підготовку фахівців з обробки металів різанням. Згодом, у 1952 році, розпочали готувати технологів столярного та меблевого виробництв. у 1956 році Міністерством паливної промисловості було передано Івано-Франківському раднаргоспу, а з 1967 року він став галузевим середнім спеціальним навчальним закладом у складі Міністерства хімічного і нафтового машинобудування СРСР. З 28 листопада 1991 року технікумом підготовлено понад 10 тисяч фахівців для машинобудівної промисловості України. Згідно з наказом Міністерства освіти України № 175 від 14.06.1995 року Дрогобицький механічний технікум атестовано за першим рівнем атестації. Структура коледжу Денне відділення Завідувач денним відділенням — Яцинич О.Б.., Федисів Т. Б., Лазарів М. М. Заочне відділення Методист заочного відділення — Літвінова Т. В. Навчально-виробничі майстерні Завідувач майстернями — Гамків В. М. Бібліотека Завідувач бібліотеки — Андрущакевич Г. І. Спортивний комплекс Керівник фізичного виховання — Тарасюк О. С.", "version_id": "15083518958728312038"},
{"wikidata_id": "Q12810271", "text": "Історія євреїв на Закарпатті Історія євреїв на Закарпатті. Чехословацький період У 1921 році приблизно 27 % євреїв Закарпаття займалися сільським господарством, що було найвищим показником в цілій Європі. Під час переписів населення 1921 та 1930 років 87 % та 93 % євреїв Закарпаття відповідно ідентифікували себе євреями за національністю. Таким чином євреї Закарпаття становили найменш асимільовану групу в Чехословаччині, яка розмовляла мовою їдиш.", "version_id": "8755745064011546495"},
{"wikidata_id": "Q2123403", "text": "Мортеза Магджуб Шахова кар'єра Від початку XXI століття належить до когорти провідних іранських шахістів. У 2000—2006 роках чотири рази виступав на шахових олімпіадах, 2001 року – на командному чемпіонаті світу, а також від 2003 до 2008 року – тричі на командних чемпіонатах Азії, на яких здобув дві срібні нагороди в особистому заліку, а також одну бронзову — в командному. 2003 року переміг на зональному турнірі, що проходив у Дубаї, завдяки чому здобув путівку до чемпіонату світу ФІДЕ 2004, який проходив у Триполі за нокаут-системою. На тому турнірі в першому раунді поступився на дограванні Зурабові Азмайпарашвілі. 2005 року виграв у Тегерані золоту медаль чемпіонату Ірану в особистому заліку, 2006 року – срібну. Гросмейстерські норми виконав на таких трьох турнірах: турнірі за круговою системою в Маріанських Лазнях (2006, 2-ге місце після Бартоломея Хеберли, олімпіаді в Турині (2006), а також турнірі за швейцарською системою в Ахвазі (2007, поділив I місце з Ехсаном Гаемом Магамі i Тиграном Котаняном). До інших його успіхів належать: 1-ше місце в Шарджі (2003), поділ 1-го місця в Адені (2005, разом із Мохамедом Тіссіром, Георгієм Багатуровим i Слімом Белкоджою), а також 1-ше місце в Урмії (2007). Найвищий рейтинг мав станом на 1 липня 2010 року, досягнувши 2546 пунктів посідав 3-тє місце (позаду Ехсана Гаема Магамі i Ельшана Морадіабаді) серед іранських шахістів. Досягнення для книги рекордів Гіннеса 13-14 серпня 2009 року Мортеза Махджуб побив світовий рекорд з кількості партій під час сеансу одночасної гри. Впродовж 18 годин зіграв 500 партій проти шахістів з різних куточків Ірану, з яких 397 виграв, 90 звів унічию і 13 програв, таким чином набравши 88 % очок. Ця подія відбувалася в залі імені Ядгара Емама, який розміщений у Спорткомплексі імені революції. Головним спонсором була італійська цукеркова фабрика, а організаторами виступили: федерація шахів Ірану, національний олімпійський комітет і третій канал телебачення, який транслював цю подію в прямому ефірі. В перші години гра проходила у важких умовах, оскільки температура в залі була вищою, ніж ззовні. Однак потім повітря стало прохолоднішим. Під час гри Мортеза Махджуб зробив лише дві перерви по 30 хвилин, на обід і вечерю. Пізно ввечері кілька гравців знепритомніли від утоми й лікареві довелось надавати їм допомогу. Сеанс завершився о четвертій годині ранку 14 серпня. Потім цей рекорд у 2010 році побив ізраїльський шахіст Алік Гершон, а 2011 року Ехсан Гаем Магамі повернув його до Ірану.", "version_id": "7732457335134098593"},
{"wikidata_id": "Q1113471", "text": "Я буду поруч (фільм, 2003) Сюжет Пол Керр — рок-зірка, який живе усамітненим життям, напиваючись і ганяючи на мотоциклі. Після нещасного випадку, чоловік випав у вікно, він потрапляє до лікарні, де й дізнається, що в нього є дочка Олівія: результат любовних стосунків із фанаткою Ребеккою. Олівія — підліток з янгольським голосом. Ребекка, зраджена Керром, проти спілкування дівчини з батьком, бо недовіряє йому. Та всі зусилля мами марні: Пол і Олівія знаходять спільну мову. Виробництво Зйомки фільму проходили у Лондоні та Дорні, Велика Британія. Критика Фільм отримав змішані відгуки. На сайті Rotten Tomatoes оцінка стрічки становить 50 % на основі 6 відгуків від критиків (середня оцінка 5,2/10) і 57 % від глядачів із середньою оцінкою 3,3/5 (2 434 голоси). Фільму зарахований «гнилий помідор» від кінокритиків та «розсипаний попкорн» від глядачів, Internet Movie Database — 6,6/10 (1 326 голосів).", "version_id": "13087497370478273626"},
{"wikidata_id": "Q4546945", "text": "10-см гаубиця М.14 (Австро-Угорщина) Історія Гаубиця мала суцільний лафет з однією опорою, стальне дуло і казенник із затвором клинового типу. Набої важили близько 16 кг. Після завершення війни гаубиці опинились на озброєнні армій Італії (італ. Obice da 100/17 modello 14), Австрії (нім. 10 cm Feldhaubitze M.14), Угорщини (угор. 10 cm Škoda 14 M.), Румунії, Польщі (пол. haubica wz. 1914), Чехословаччини. Після Аншлюсу Австрії потрапили на озброєння Вермахту (нім. 10 cm leFH 14(ö)). Під час Другої світової війни перебувала на озброєнні військ Угорщини, Італії, Німеччини. Після капітуляції Італії 1943 гаубиці потрапили на озброєння Вермахту як нім. 10 cm leFH 315(i). З 1919 компанія «Шкода» розпочала виготовлення модернізованих гаубиць М14/19 (чеськ. houfnice vz. 14/19) з подовженим дулом 24 калібру (2,4 м). Впродовж 1928–1939 її виготовляли по ліцензії в Польщі. Гаубицю експортували до Польщі (пол. 100 mm haubica wz. 1914/1919), Югославії (M.1914/19), Італії (італ. obice da 100/24).", "version_id": "6901240942625681347"},
{"wikidata_id": "Q20077961", "text": "Концепція динамічного стримування Концепція динамічного стримування - концепція представника американської геополітичної школи Коліна С. Грея, що присвятив цій проблемі декілька робіт, витриманих в джерелі обґрунтовування гегемоністських домагань США на світовій арені. В своїй книзі «Геополітика ядерної ери» він дає нарис військової стратегії США і НАТО, в якому ставить планетарне місцерозташування ядерних об'єктів в залежність від географічних і геополітичних особливостей регіонів. В середині 70-х рр. Грей назвав геополітику наукою про «взаємозв'язок між фізичним середовищем в тому вигляді, як вона сприймається, змінюється і використовується людьми та світовою політикою».На думку Грея, геополітика торкається взаємозв'язку міжнародної політичної потужності і географічного чинника. Під нею мається на увазі «висока політика» безпеки і міжнародного порядку; вплив тривалих просторових відносин на піднесення і занепад силових центрів; то, як технологічні, політико-організаційні і демографічні процеси позначаються на вазі і впливі відповідних держав.", "version_id": "7980316412875411776"},
{"wikidata_id": "Q66486507", "text": "Тітарчук Михайло Іванович Освіта В 2005 році отримав ліцензію з Перевезення небезпечних вантажів (категорія 6) в Українському центрі по забезпеченню польотів (акредитація IATA - Україна). В 2006 році отримав диплом з відзнакою бакалавра з юриспруденції в Національній академії державної податкової служби України. В 2007 році отримав диплом з відзнакою спеціаліста з юриспруденції в Національному університеті державної податкової служби України. В 2011 році в Servtec (Республіка Конго) закінчив курс з Превентивного безпечного водіння 4x4, а в 2012 році — з Пожежної безпеки 1-го рівня / Першої допомоги. В 2017 році пройшов курс Turkey-Ukraine PPP Committiee’s PPP Training and Workshop в Istanbul PPPCoE (Center of Execellence). В 2018 році в Harvard Kennedy School (Executive Education) брав участь в тренінгу IFC Training on Public-Private Partnerships in Infrastructure, а також в стажуванні Workshop on Collective Copyright Management in Ukraine II програми Commercial Law Development Program. Вільно володіє французькою і англійською мовою. Іспанською — на базовому рівні. Рідні мови — українська та російська. Миротворчі місії З липня 2004 по травень 2008 брав участь в миротворчих місіях ООН MONUC та UNMIS: ДР Конго (Заїр) Уганда, Руанда, Бурундія, Судан. 2005 рік - участь в організації ротації українських миротворчих сил в Іраку. Кар'єра Вересень 2004 - вересень 2007 працював головним спеціалістом відділу зарубіжних представників управління маркетингу та комерції Державного підприємства МОУ «Українська авіаційна транспортна компанія»​. З жовтня 2007 по травень 2008 — старший менеджер з військових контрактів в ДП Міністерства оборони України​​ «Українська авіаційна транспортна компанія»​. 2008 по 2009 — проектний менеджер в Aero-Service LTD (Brazzaville – Pointe-Noire). З 2009 по вересень 2015 — директор адміністрації гірно видобувної компанії SOREMI SA (Республіка Конго). З вересня 2015 по травень 2016— голова Білгород-Дністровської районної державної адміністрації. З 1 червня 2016 по грудень 2016 — заступник міністра Кабінета Міністрів України. З грудня 2016 і нині — заступник Міністра економічного розвитку і торгівлі України. Напрямки роботи: ▪ Департамент залучення інвестицій та розвитку інновацій, ДПП ▪ Департамент інтелектуальної власності ▪ Департамент економічної стратегії та макроекономічного прогнозування ▪ Департамент регулювання зовнішньоекономічної діяльності ▪ Департамент туризму та курортів. Сім'я Брат капітана Збройних Сил України, танкіста Володимира Тітарчука, загиблого під час оборони Донецького аеропорту. Одружений, має двох синів Давіда (2012 р.н.) і Даміра (2019 р.н.).", "version_id": "4593678039807746335"},
{"wikidata_id": "Q12138938", "text": "Парк імені Тараса Шевченка (Київ) Історія Парк заснований 1860 року під назвою Університетський сквер. 1896 року у парку відкрито пам'ятник Миколі I, який був знесений більшовиками 1920 року. 1939 року, з нагоди 125-річчя від дня народження Тараса Шевченка, на місці колишнього пам'ятника Миколі І було відкрито пам'ятник Тарасові Шевченку, роботи скульптора Матвія Манізера. На 1938 рік скульптором із учнями була створена скульптура, про яку Лазар Каганович сказав, що «цей Шевченко буде закликати до повалення колгоспного ладу» і авторові довелося виконати скульптуру за ідеєю більшовицьких керівників. «Садочок» «Садочок» — південний куточок парка з боку вулиці Льва Толстого, де кияни й гості столиці грають у шахи, шашки, доміно, нарди і карти. Після Другої світової війни радянські чоловіки, не маючи можливості, як мешканці західних країн, відвідувати нічні клуби й казино, облаштовували майже по всіх великих містах СРСР кутки для гри, переважно, у доміно. У Києві у 1950-х роках одним із таких місць, де місцеві традиційно «забивали козла», став парк Шевченка. 1962 року поруч із ними підсусідилися київські шахісти й шашкісти, яких витурили із Золотоворітського скверу у зв'язку із будівництвом довкола посольств. У 1970-х роках у куточку відремонтували лавочки і поставили спеціальні дерев'яні столики. У 2000-х роках провели черговий ремонт, замінили столи, звели навіси від дощу. У киян куток зажив недоброї слави, оскільки там під виглядом гравців часто збираються шахраї, безпритульні і дармоїди.", "version_id": "15384750414388388612"},
{"wikidata_id": "Q583263", "text": "Персі Рохас Клубна кар'єра Народився 16 вересня 1949 року в місті Ліма. Вихованець футбольної школи клубу «Універсітаріо де Депортес». Дорослу футбольну кар'єру розпочав 1968 року в основній команді того ж клубу, в якій провів шість сезонів. Згодом з 1975 по 1982 рік грав у складі аргентинського «Індепендьєнте» (Авельянеда), на батьківщині за «Спортінг Крістал» та в Бельгії за друголіговий «Серезьєн». Завершив професійну ігрову кар'єру у рідному «Універсітаріо де Депортес», до складу якого повернувся 1982 року. Захищав його кольори до припинення виступів на професійному рівні у 1984 році. Виступи за збірну 1969 року дебютував в офіційних матчах у складі національної збірної Перу. У складі збірної був учасником розіграшу Кубка Америки 1975 року, зокрема виходив на поле у всіх трьох матчах, що складали фінал змагання, в яких перуанці здолали збірну Колумбії, здобувши таким чином другий у своїй історії титул континентального чемпіона. Був учасником чемпіонату світу 1978 року в Аргентині, де взяв участь у трьох іграх — першій грі першого групового етапу, в якій південноамериканці здолали 3:1 збірну Шотландії, а також у двох програних іграх другого групового етапу проти збірних Бразилії і Польщі. На тому мундіалі перуанці завершили боротьбу саме на другому груповому етапі, програвши на ньому всі свої ігри. 1982 року Рохаса, який на той час вже декілька років не брав участі в офіційних іграх своєї збірної, було включено до її заявки для участі у тогорічному чемпіонату світу, що проходив в Іспанії. На цьому другому для себе мундіалі гравець на полі вже не з'являвся. Загалом протягом кар'єри у національній команді, яка тривала 11 років, провів у формі головної команди країни 49 матчів, забивши 7 голів.", "version_id": "10471297240085282605"},
{"wikidata_id": "Q57590962", "text": "Знаки поштової оплати СРСР 1923 Знаки поштової оплати СРСР 1923 — перелік поштових марок, введених в обіг поштою СРСР у 1923 році. З 19 серпня по 1 грудня 1923 року було випущено 17 поштових марок, у тому числі 8 пам'ятних (художніх, комеморативних) та 9 стандартних першого випуску або «золотого стандарту» (1923—1927), номінал якого (на відміну від совзнаків) було надано у золотому еквіваленті. Дизайн стандартних марок відповідав останньому випуску стандартніх марок РРФСР. Тематика комеморативних марок охопила події першої виставки на терені СРСР — сільськогосподарської і кустарно-промислової виставки в Москві (1923 рік). До обігу надійшли знаки поштової оплати номіналом від 0,01 до 7,00 карбованців. Перелік відсортований за датою введення.", "version_id": "16920126890234885068"},
{"wikidata_id": "Q115030", "text": "Фріц Келлер Спортивна кар'єра Протягом усієї кар'єри професіонального футболіста захищав кольори одного клуба. У першому сезоні «Страсбур» посів четверте місце в північній групі другого дивізіону, а в додатковому турнірі здобув путівку до ліги найсильніших. До кінця 30-х років команда з Ельзасу була на провідних ролях в еліті французкого футболу, завершувала чемпіонати на другому і третьому місцях. Особисто для Келлера найкращим став сезон 1934/35 — 21 гол в 30 іграх. Вдало команда виступила в кубку Франції 1936/37. На шляху до фіналу були здобуті перемоги над «Ексельсіором» (Рубе), «Ред Старом» (Париж) і «Руаном». Завдяки голу Оскара Рора, «Страсбур» повів у рахунку і у вирішальному матчі, але втримати позитивний результат не вдалося — трофей дістався суперникам із «Сошо». У складі збірної Франції дебютував 10 травня 1934 року проти команди Нідерландів. Це була остання репетиція перед італійським мундіалем. Матч проходив в Амстердамі. У перші 12 хвилин гри господарі поля забили три м'ячі. Майже відразу Фріц Келлер скоротив відрив у рахунку. За півтора тайма футболісти обох команд відзначилися це п'ять разів і остаточний рахунок матчу — 4:5 на користь гостей. Другий чемпіонат світу проходив за кубковою схемою. Вже на першому етапі, жереб виявився безжальним для французів — збірна Австрії, один з головних претендентів за звання найсильнішої команди планети. Жан Ніколя відкрив рахунок у грі, але на останній хвилині першого тайму Маттіас Сінделар поновив рівновагу. Основний час завершився внічию, а в додаткові півгодини голи Шалля і Біцана змусили збірну Франції поїхати додому. За національну збірну виступав до березня 1937 року; всього провів 8 матчів, 3 голи. За шість сезонів провів 173 офіційних матчі, 89 забитих м'ячів (у середньому — 0,51 гола за гру). У роки німецької окупації виступав за аматорську команду «Ред Стар» (Страсбург). Брат — Курт Келлер, свого часу був наймолодшим дебютантом у французькому професіональному футболі. У Лізі 1 захищав кольори клубів «Страсбур», «Сошо» і «Тулуза».", "version_id": "9938599134985582019"},
{"wikidata_id": "Q3221232", "text": "Скупий лицар Сюжет Молодий лицар Альбер нарікає своєму слузі Івану на безгрошів'я, на скупість старого батька-барона і на небажання лихваря - єврея Соломона позичити йому грошей в борг. Під час розмови з Альбером єврей натякає, що отримання довгоочікуваного спадщини можна наблизити, отруївши скнару-батька. Лицар в обуренні виганяє Соломона геть. Поки старий барон чахне в підвалі над своїми скарбами, обурюючись з приводу того, що спадкоємець коли-небудь спустить все накопичене їм з таким трудом, Альбер подає місцевим герцогу скаргу на батька. Сховавшись в сусідній кімнаті, він підслуховує розмову герцога з батьком Коли старий барон починає звинувачувати сина в намірі вбити і обікрасти його, Альбер вривається в залу. Батько кидає синові рукавичку, той охоче приймає виклик. Зі словами «жахливі століття, жахливі серця» герцог в відразі виганяє обох зі свого палацу. Останні думки вмираючого старого знову звернені до користолюбства: «Де ключі? Ключі, ключі мої! ... » Створення та оприлюднення Задум п'єси (можливо, навіяної важкими стосунками поета зі скупим батьком) витав в голові Пушкіна ще в січні 1826 роки (запис в рукописи того часу: «Жид і син. Граф») Болдинський рукопис має дату «23 жовтня 1830 р.»; їй поданий епіграф з Державіна Гавриїла Романовича : «перестанемо і ти жити в льохах, Як кріт в ущелинах підземельних». Пушкін зважився опублікувати «Скупого лицаря» тільки в 1836 році, в першій книжці «Сучасника» за підписом Р. (французький ініціал прізвища Пушкіна). Щоб уникнути закидів в незавершеності п'єси, публікація була обставлена ​​як літературна містифікація, з підзаголовком: «Сцена з Ченстоновой трагікомедії: The Covetous Knight ». Насправді у Ченстона (або Шенстон) немає твору з такою назвою . Епіграф з Державіна став недоречним і був знятий. «Скупий лицар» був призначений до постановки в Александрінського театру через три дні після смерті автора, але в підсумку був замінений на водевіль (можливо, під натиском влади, які побоювалися вираження публікою співчуття до вбитого поета ) Автобіографічна версія У 1855 р перший біограф Пушкіна Анненков Павло Васильович пояснював містифікаційний підзаголовок «Скупого лицаря» наступним чином: «причину, спонукати Пушкіна відсторонити від себе честь першої ідеї, повинно шукати, як ми чули, в боязні застосувань і безпідставних розмов ». Однак «застосування» все-таки пішли. Цілий ряд фактів свідчить про фінансові проблеми у взаєминах поета з батьком. Той же Анненков повідомляє, що при випуску з Ліцею 17-річному Олександру Пушкіну через скнарості батьку не вдалося потрапити в блискучий Лейб-гвардії гусарський полк]: « Сергій Львович відмовлявся недоліком стану і погоджувався лише на вступ сина в один з піхотних гвардійських полків» Анненков П.В. Матеріали для біографії А. С. Пушкіна. - М .: Сучасник, 1984. - С. 64 </ ref>. Надалі, в період південного заслання, поет не мав ніякої матеріальної підтримки з дому (навіть в перші місяці, коли через бюрократичну тяганину змушений був обходитися без казенної платні. З листа генерала Інзова графу Каподистрію (28 квітня 1821 року, з Кишинева, у відповідь на запит про поведінку колезького секретаря Пушкіна): «Під час перебування його в столиці, він користував з скарбниці 700 рублями на рік;але тепер, не отримуючи цього змісту, і не маючи посібників від батька, при усьому можливому від мене допомоги терпить, проте-ж, іноді деякий недолік в пристойному вбранні. По цьому повазі я боргом вважаю уклінно просити розпорядження вашого, шановний пане, до призначення йому відпустки тут того платні, яке він отримував в С.-Петербурзі . Згодом платню почали виплачувати, але його не вистачало, як це випливає з листа А.С. Пушкіна братові Льву (Одеса, 25 серпня 1823 г.): «Поясни батькові моєму, що я без його грошей жити не можу <...> мені боляче бачити байдужість батька мого до мого станом. Бідував поет і пізніше, в Михайлівському. З листа до брата Льву (28 липня 1825 роки): «Мені потрібні гроші або повіситись» Версія літературних ремінісценцій Прихильники цієї версії бачать в сюжеті «Скупого лицаря» наслідування європейським літераторам, який розробляв тему скупості. «Тип скупаря сходить до героя комедії римського драматурга Плавта (III-II ст. До н.е.)\" Кубишка \". Два елементи, намічені в цій комедії: монолог скнари, звернений до скарбу, і його конфлікт з власним спадкоємцем - стали канонічними в творах про скупих. Є вони і в комедії Мольєра \"Скупий\", на яку у великій мірі орієнтована пушкінська драма . Історична версія Радянський літературознавець Г. А. Гуковский (1902-1950) припустив, що Пушкін використав при роботі над «Скупим лицарем» історичний і побутовий матеріал багатотомної праці Проспера де Барантом «Історія герцогів Бургундських будинку Валуа». Прототипом пушкінського Герцога Гуковського вважав Філіпа Доброго, герцога Бургундія в 1419-1467 рр. Версія Гуковського не знайшла поширення в літературі. У всіх без винятку коментарях до виданням «Скупого лицаря», що вийшли в світ до 2017 року, про її існування просто замовчується. Публікації прихильників Гуковського нечисленні, а в таборі його супротивників виявився авторитетний літературознавець Юрій Лотман (1922-1993). У 2017 р запропонована модифікація схеми Гуковского: історичним прототипом Герцога визнається не Філіп Добрий, а його син і спадкоємець Карл Сміливий. Для фінальної сцени «Скупого лицаря» Пушкін використовував реальний історичний епізод, що мав місце при бургундському дворі в 1472 р і описаний Барантом.", "version_id": "10631195243030909857"},
{"wikidata_id": "Q12137292", "text": "Павликевич Ірина Степанівна Життєпис Ірина Павликевич народилася в заможній родині Степана Павликевича та Гонорати (із роду Ніжинських). ЇЇ зведені брати від першого шлюбу батька Євген, член ОУН, загинув у фашистському таборі Бухенвальд та Ярослав, член ОУН, загинув у бою відділу УПА біля Чорткова. Рідний брат Ірини Ізидор, 1925 року народження, також був активним членом ОУН (псевдо «Артур»), референтом підпільної друкарні в Забережжі; щоб живим не потрапити в руки НКВС підірвався гранатою в 1945 в Богородчанському районі. У 1939—1942 роках Ірина навчалася в промисловій школі у Станіславові. Стала членом ОУН. Учителювала в селах Цуцилові та Фитькові Надвірнянського району. У Фитькові створила осередок ОУН. 1943 року після збройної сутички біля Надвірної, у якій «Смерека» знешкодила двох гестапівців, вона перейшла у підпілля. Була зв'язковою теренового проводу ОУН з Центром, стала надрайоновою провідницею жіночої мережі ОУН-УПА, організовувала осередки УЧХ. На початку квітня 1945 року, йдучи разом із «Звениславою» (Скрентович Марія) на зв'язок до села Кривець, потрапила у засідку енкаведистів. «Звениславі» вдалося втекти, а «Смерека» була важко поранена. Її забрали в лікарню до Солотвина, де вона за дві доби 9 квітня померла. Вночі жінки-санітарки таємно поховали її тіло на цвинтарі в Солотвині. Вже після проголошення незалежності України 1992 року стараннями колишнього районного провідника «Духа» (Василя Маланюка) та колишнього вчителя села Миколи Поповича прах Ірини Павликевич урочисто перепоховали у селі Фитькові біля церкви. З цього часу мешканці села щороку вшановують пам'ять героїні.", "version_id": "2968678960283370962"},
{"wikidata_id": "Q2718224", "text": "Сантіно Куаранта Клубна кар'єра Куаранта розпочав футбольну кар'єру, виступаючи за футбольну команду школи архієпископа Керлі. Після закінчення навчання він виступав за IMG Soccer Academy та юнацьку збірну США. У 2001 році на Драфті Сантіно був обраний командою MLS «Ді Сі Юнайтед». Куаранта дебютував за клуб у віці 16 років і побив рекорд Боббі Конві, ставши наймолодшим футболістом Ліги, який коли-небудь виходив на поле, пізніше його досягнення було побито Фреді Аду. Незважаючи на яскравий дебют протягом всього періоду виступів за «Юнайтед» його мучили травми. У 2004 році Сантіно виграв Кубок MLS. У 2005 році Куаранта повернувся в стрій і в 18 матчах забив 5 м'ячів і зробив 5 гольових передач. У серпні 2006 року він був проданий в «Лос-Анджелес Гелаксі». У своєму першому матчі проти «Х'юстон Динамо» Куаранта забив гол. Через рік на драфті Сантіно знову змінив команду, ставши гравцем «Нью-Йорк Ред Буллз». За новий клуб він провів всього три гри і покинув команду після закінчення сезону через високу конкуренцію. У 2008 році футболіст повернувся в «Ді Сі Юнайтед», в цьому ж році він допоміг клубу виграти Кубок Ламара Ганта. Після закінчення сезону 2011 року Сантіно не отримав пропозиції про продовження контракту і прийняв рішення завершити кар'єру. Міжнародна кар'єра 7 липня 2005 року в матчі Золотого кубка КОНКАКАФ проти збірної Куби Куаранта дебютував за збірну США. На турнірі він також зіграв у поєдинках проти збірних Панами, Ямайки і завоював трофей. У 2009 році Сантіно вдруге взяв участь у розіграші Золотого кубка. Він зіграв у двох поєдинках проти збірної Гондурасу, в одному з яких забив свій перший та єдиний гол за національну команду, а також проти Мексики і Гаїті. На цей раз Куаранта став срібним призером.", "version_id": "3965106102446006386"},
{"wikidata_id": "Q271469", "text": "Деріл Сабара Біографія Сабара народився у Торренсі, Каліфорнія, його виростила мама, Сандра «Сенді» (Кребс) — соціальний працівник Лос Анджесеса. Деріл закінчив середню школу західного Торренсу у 2010. У Деріла є брат близнюк Еван, який також актор. Сабара має російсько-єврейське коріння з боку матері та польське з боку батька. Він відзначав бар-міцву. Сабара розпочав виступати у регіональній балетній компанії South Bay Ballet. Кар'єра Сабара розпочав акторську кар'єру з середини дев'яностих, з'являвся у епізодах Мерфі Браун, Life's Work, Віл та Грейс, та Друзі, перед тим, як знявся в ролі Джуні Кортеза у серії фільмів «Діти шпигуни», який був дуже популярний серед молодшої шкільної аудиторії. 2003 року Сабара зіграв епізодичну роль Овена, у телесеріалі Друзі, в якому персонаж Меттью Перрі випадково розкрив таємницю хлопчикові, що він прийомна дитина. Він з'явився в одному з епізодів Бетмена у ролі Скорна, посіпаки лиходія на ім'я Wrath. Це була протилежна роль до ролі його брата, що зіграв Робіна. Особисте життя Сабара зустрічається зі співачкою та авторкою пісень Меган Трейнор з липня 2016 року.", "version_id": "15714877705035867934"},
{"wikidata_id": "Q12101228", "text": "Дитячі громадські організації Дитячі громадські організації — об'єднання громадян віком від 6 до 18 років, метою яких є здійснення діяльності, спрямованої на реалізацію та захист своїх прав і свобод, творчих здібностей, задоволення власних інтересів, які не суперечать законодавству, та соціальне становлення як повноправних членів суспільства. Дитяча громадська організація є різновидом громадських організацій або громадських об'єднань, що діють згідно із Законом України «Про громадські організації» та Законом України «Про молодіжні та дитячі громадські організації» від 1 грудня 1998 року (із змінами та доповненнями). Історія Виникнення таких організацій в Україні пов'язане зі скаутським рухом. Засновником скаутського руху вважається англійський полковник Р.Бейден-Пауел. Головним завданням руху було патріотичне виховання й самовиховання в колективі однодумців. Перший загін скаутів в Російській імперії з'явився 1908 (1917 у 143 містах налічувалося 50 тис. скаутів). В Україні центрами скаутського руху були Київ та Одеса. 1917–20 дружини бойскаутів існували також у містах Біла Церква, Канів, Катеринослав (нині м. Дніпро), Вінниця та ін. Пласт На західно-українських землях на початку 20 ст. виникають товариства \"Пласт\", що будують свою роботу на засадах скаутизму й традиціях українського козацтва. Його засновниками були О.Тисовський, І.Чмола та П.Франко (1911). 1911–14 \"пластові\" відділи не мали єдиного центру. В Галичині робота проводилася в осередках, які існували в усіх українських і багатьох польських гімназіях. Близько 800 осіб налічували аналогічні відділи на Буковині. 1921 товариство відновило свою діяльність у Західній Україні. 1924 утворено центральні керівні органи \"Пласту\". 1921–30 його відділи діяли майже в усіх українських середніх школах. Після заборони діяльності \"Пласту\" польською владою у вересні 1930 він працював у підпіллі, а від 1939 – за кордоном. Юкскаути та інші В УСРР у 1920-ті рр. діяли різні дитячі та підліткові організації. Після встановлення більшовицької влади у деяких містах (Київ, Одеса, Чернігів та ін.) на базі ліквідованих скаутських загонів почали утворюватися організації т. зв. юкскаутів, або юків (юних комуністів-скаутів). Вони проіснували до 1923, після чого були змушені припинити свою діяльність. Близько 10 тис. осіб об'єднувала єврейська спортивно-скаутська організація Гашомер гацоїр. Кілька тисяч дітей та підлітків налічували польське (\"Молодий ружанець\", \"Святі рози\") та німецьке релігійні об'єднання. До кінця 1920-х рр. майже всі небільшовицькі дитячі організації було ліквідовано і встановлено повну монополію піонерської організації в дитячому русі. Піонери Перші дитячі комуністичні групи виникли в Україні при комсомольських осередках на початку 1920-х рр. 1922 їх почали називати групами юних спартаківців, 1924 – перейменували на юних піонерів. Головним завданням піонерської організації було комуністичне виховання дітей та підлітків. Для більшого зацікавлення піонерським рухом підростаючого покоління будувалися палаци піонерів та численні піонерські табори, організовувалися різноманітні гуртки та секції. Крім виховних завдань, правлячий режим намагався через піонерську організацію залучати дітей і підлітків до активної участі в \"соціалістичному будівництві\". Після «перебудови» Суспільно-політичні зміни в СРСР у 1980-х рр. позначилися й на розвиткові дитячого руху. 1989 відновила свою діяльність організація пластунів. Групи підлітків почали діяти в кількох радикальних молодіжних організаціях, у структурі Спілки української молоді, Українського молодіжного аерокосмічного об'єднання \"Сузір'я\", Спілки молодіжних організацій України. В незалежній Україні велику питому вагу в дитячому русі (за впливом і чисельністю) займають Спілка піонерських організацій України, \"Пласт\" та інші скаутські організації. Активно діють також менш численні дитячі організації та групи: \"зелені\", тимурівці, пошуковці, соціально-гуманістичні організації, науково-технічні, історико-етнографічні секції.", "version_id": "9077481647317103199"},
{"wikidata_id": "Q4398432", "text": "Ростиславичі Галицькі Ростиславичі Галицькі, або Перша галицька династія — рід правителів Галичини та Волині з династії Рюриковичів, започаткована Рюриком, Володарем і Васильком Ростиславичами 1084 року. Лінія згасла по смерті синів Ярослава Осмомисла Володимира та Василька Ярославичів після 1218 року. Ростиславичі вели свій початок від Ростислава Володимировича — сина Володимира Ярославича, князя тьмутороканського (1064–1066). Після смерті батька Ростислава Володимировича Рюрик, Василько та Володар Ростиславичі стали князями-ізгоями. У 1084 році за підтримки місцевого населення Рюрик осів у Перемишлі. Невдовзі до нього приєднались Василько, який став княжити в Теребовлі, та Володар, який осів у Звенигороді.", "version_id": "9588311235023545527"},
{"wikidata_id": "Q993859", "text": "Мардан Сільське господарство і промисловість Мардан, в основному, сільськогосподарське місто. Основними культурами є: пшениця, цукрова тростина, тютюн, кукурудза, рис, ріпак, гірчиця та інші. Серед вирощуваних плодових культур: апельсини, сливи, персики, абрикоси, груші, манго. Клімат Влітку дуже спекотно. Різке зростання температури відбувається з травня по липень, в нічний час часто бувають пилові бурі. Температура досягає свого максимуму в червні, 41,5 ° C. Швидке падіння температури відбувається в жовтні. Найхолодніший місяць — січень. Середня мінімальна температура, зареєстрована в січні, 2,1 ° C. Більшість опадів випадає в липні, серпні, грудні і січні. Максимальна кількість опадів за серпень — 125,85 мм. Бувають грози і град. Відносна вологість залишається досить високою протягом усього року. Максимальний рівень вологості був зафіксований в грудні і склав 73,33 %.", "version_id": "16318806847260527709"},
{"wikidata_id": "Q16691780", "text": "Американська комуна Опис 1970 року півтори тисячі хіпі та їхній гуру Стівен Ґаскін заснували комуну в сільській місцевості штату Теннессі. Учасники вклали у це власні заощадження, самостійно вирощували продукти, народжували дітей в домашніх умовах, розбудовували самодостатнє суспільство. Кінематографістки — сестри Рена й Надін, які народилися в цій комуні від матері-єврейки з Беверлі Гіллз і пуерторіканця з Бронкса, повертаються туди вперше з 1985 року. Нарешті готові поглянути в очі минулому після того, як довгі роки приховували своє походження, вони фіксують розквіт і падіння найбільшого американського утопічного соціалістичного експерименту і свого власного роду. Творці Рена Мундо Крошер і Надін Мундо — сестри, що разом знімають фільми і є співвласниками кінокомпанії Mundo Films. Окрім режисури, сестри також спільно працюють над виробництвом, сценаріями, монтажем, розробленням сюжетів. Вони почали знімати ще в коледжі. Під час навчання в Університеті Нью-Йорка Рена зняла документальний фільм про підліткову проституцію на Кубі — «Проституція і туризм» (Prostitution Y Tourismo). Надін під час навчання в Університеті Сан-Франциско зняла й змонтувала «Мистецтво виживання» — документальний фільм про капоейру (афро-бразильські бойові мистецтва) й міську молодь. «Американська комуна» — їхній перший повнометражний документальний фільм.", "version_id": "8805346711423561941"},
{"wikidata_id": "Q638638", "text": "Дунаєвський Ісак Осипович Біографія Син заможного службовця-єврея Цалі Дунаєвського. Закінчив Харківську консерваторію (1919) по класу скрипки І. Ю. Ахрона; композицією займався в С. С. Богатирьова. Працював композитором і диригентом у харківських драматичних театрах. З 1924 жив у Москві, де керував музичною частиною Театру сатири. Дунаєвський — один із творців радянської оперети, автор 12 творів у цьому жанрі. Серед його робіт — «Наречені» (рос. «Женихи») (пост. 1927), «Золота долина» (пост. 1937), що запам'ятала образи радянської молоді, і ін. Не відкидаючи традицій неовіденської оперети (Імре Кальман, Франц Легар), Дунаєвський прокладав нові шляхи, тісно зв'язавши оперету з радянською масовою піснею й народною творчістю. Композитор увів у свої твори великі ансамблі, розгорнуті фінали, оркестрові епізоди. В опереті «Вільний вітер» (рос. «Вольный ветер») (пост. 1947) Дунаєвський уперше в цьому жанрі відобразив тему боротьби за мир. Серед найкращих оперет Дунаєвського також «Син клоуна» (пост. 1950), «Біла акація» (пост. 1955). Найяскравіше виявився талант Дунаєвський у музиці до фільмів: «Веселі хлоп'ята» (1934), «Три товариші» (1935), «Воротар» (1936), «Цирк» (1936; Сталінська премія, 1941), «Діти капітана Гранта» (1936), «Волга-Волга» (1938; Сталінська премія, 1941), «Світлий шлях» (1940), «Весна» (1947), «Кубанські козаки» (1950; Сталінська премія, 1951). Композитор став одним із творців радянської музичної кінокомедії, зробивши музику одним з головних компонентів драматургії фільму. Найважливіший етап в історії радянської пісенної творчості — пісні Дунаєвського. Вони сповнені оптимізму й віри в життя. Його «Пісня про Батьківщину» (з фільму «Цирк»; текст В. І. Лебедєв-Кумачу) стала позивними Центрального радіо. Стиль Дунаєвського склався на основі міської пісенної й інструментальної побутової музики, а також тісно пов'язаний з оперетою й джазом. Композитор створив новий тип масової пісні. Це пісні-марші: («Марш весёлых ребят», «Песня о Каховке», «Спортивный марш», «Песня о весёлом ветре», «Марш энтузиастов»), характерною рисою яких є динаміка пружних ритмів, загальний мажорний колорит. Стилістично близькі до них пісні «Дороги-дороги», «Дорожная песня». Ліричні пісні Дунаєвського в ряді випадків споріднені з жанром лірико-побутового романсу (пісні з фільмів «Воротар», «Шукачі щастя», «Волга-Волга» й ін.). Пісня «Летите, голуби» у ліричній формі виразила прагнення людей перепинити шлях загарбницьким війнам. Дунаєвському належать пісні-вальси («Вечер вальса», «Школьный вальс», «Молчание», «Не забывай»), пісня «„Эх, хорошо в стране советской жить!“». Він також автор балетів і музики до драматичних спектаклів. Творчість Дунаєвського вплинула на багатьох радянських композиторів. Дунаєвський — депутат Верховної Ради РРФСР 1-го скликання. Нагороджений 2 орденами, а також медалями. Помер 25 липня 1955 року в 11-й годині ранку від спазму серця.", "version_id": "17829661911034971922"},
{"wikidata_id": "Q4496204", "text": "Харків-Левада Історія Вокзал був відкритий у 1911 році, як вокзал Харків Північно-Донецької залізниці (звідси і назва). У ХХ столітті з цього вокзалу відправлялися поїзди до Микитівки, Родакового (Лиманський хід) і до Льгова (Золочівський хід). У 1960-х роках, вже як станція Харків-Левада, було електрифіковано і розпочався рух приміських електропоїздів Зміївського напрямку (Лиманський хід). З розвитком Харківського залізничного вузла з'явилися приміські електропоїзди до Люботина, Мерчика, Чугуєва та Золочева, а на початку 2010-х років з'явився рейс до Красного Лиману. У 2008—2010 роках розглядався проект Левада-Сіті (на території колишнього вантажного парку), за яким вокзал опинявся в кроковій доступності від нового ділового центру міста, у зв'язку з чим розглядався варіант будівництва другої колії до станції Основа, і перенесення всіх поїздів (в тому числі швидкісних) донецького напрямку на даний вокзал. У зв'язку зі скасуванням проекту Левада-Сіті, і передачі даної території під забудову житловими будинками, розвиток станції і збільшення пасажиропотоку не передбачався, можливість спорудження мосту і шляхопроводу для другої колії не розглядався. Споруди Станція Харків-Левада з 1966 року є пасажирською станцією приміського сполучення. 29 грудня 2001 року на станції був відкритий приміський павільйон нового покоління: встановлена перша в Україні система турнікетною контролю за проходом пасажирів, велика і гарна зала очікування зі зручними лавками, залою підвищеного комфорту, невеликим кафе. Також на вокзалі вперше в Україні були зроблені турнікети на вихід зі станції з касами з продажу квитків на вихід, тобто пасажири, які не встигли купити квиток до посадки в поїзд, можуть придбати його по приїзді до міста. У нічний час купол приміського павільйону красиво підсвічується. У цей час 3 каси в адміністративній будівлі працюють з продажу квитків у далекому сполученні, з них одна через інтернет, а 8 кас приміського павільйону працюють як у далекому сполученні, так і в приміському. В ході реконструкції в пасажирському парку було повністю замінено полотно, високі аварійні платформи були замінені низькими з встановленням над ними критих навісів. Вантажний же парк був повністю ліквідований, в зв'язку з ліквідацією промзони вздовж вулиці Єлизаветинської. Друга колія, що вела до під'їзних шляхів в бік вулиці Біологічної був прибраний і обмежений тупикової призмою. Обслуговування даної промзони передали на станцію Харків-Вантажний. В адміністративній будівлі вокзалу розташований кабінет начальника вокзалу і попередні каси. За добу вокзал обслуговує до 15 000 пасажирів. Під час реконструкції вокзалу був створений цілий комплекс, який включив в себе реконструкцію всієї станції. Всі будівлі були реконструйовані і становлять єдиний комплекс блакитних будівель, покритих синьою черепицею. Побудовано нову будівлю безкоштовного санвузла для пасажирів. Першим поїздом, після реконструкції, став регіональний поїзд № 805 (в той час — електропоїзд підвищеної комфортності) Харків — Горлівка. Колії До станції підходить одна колія. Друга знята (рейки здані на металобрухт) наприкінці 1999 — 2000 років, одночасно із зняттям другої колії на залізничній лінії Харків-Балашовський — Ізюм.", "version_id": "11206656582132543522"},
{"wikidata_id": "Q1194106", "text": "Лепельське Опис та характеристика Водойма знаходиться в басейні річки Улли (басейн Західної Двіни), розташоване на півдні Вітебської області. На південному березі озера розташоване місто Лепель. Приплив води в озеро йде по річках Еса (на півдні) та Зеха (на півночі), а також струмках. Стік здійснюється по річці Уллі, яка з лівого берега, впадає у Західну Двіну. Говорячи про водний режим Лепельського, особливо глибоководної східної затоки, можна відзначити, що воно має всі властивості мезотрофного озера. Для водойми характерні коливання прозорості води. Влітку вона становить від 1 м (поблизу міста Лепель) до 2,2 м — в східній, глибоководній затоці. Взимку сягає 4,2 м. Середня прозорість становить 1,9 м. Солоність води повишена і сягає 270—330 мг/л. Площа озера становить 10,18 км². Це дванадцяте за площею озер у Вітебській області і перше у Лепельському районі, за площею та об'ємом води (74,67 млн м³). Довжина озера становить 7,57 км, максимальна ширина 2,03 км. Максимальна глибина — 33,7 м. Площа водозбору, одна із найбільших в країні і становить 1279,6 км². На озері є сім невеликих островів, із загальною площею 6,3 га. Улоговина та рельєф Улоговина водойми має складну будову і складається із 3-х частин, що мають свої назви. Північна — Кустинське озеро (біл. Кусцінскае возера) — із переважаючими глибинами 10-18 м, максимальна — 23 м. Найбільше за площею — Міське озеро (біл. Гарадское возера) — об'єднує центральну та південну частину водойми. Переважаючі глибини — 13-15 м, поблизу міського пляжу доходять до 19,5 м. Будова цієї частини озера ускладнена численними підняттями, мілинами та островами. Вузька і мілководна протока на сході з'єднує Міське озеро із Білим (біл. Белае возера) — найглибоководнішою частиною водойми. Тут же, поблизу села Нове Лядно, відзначена і максимальна глибина (33,7 м). Схили улоговини на півдні та південному сході, а місцями на заході висотою до 25 м, з осипами та зсувами, місцями задерновані; на інших ділянках заввишки близько 10 м, розорані під посіви, а на сході вкриті лісом. Безліч великих і малих заток та півостровів. Береги низькі, переважно заболочені, сильно порізані, задерновані, місцями порослі чагарником або лісом, на півдні і південному сході зливаються із схилами, місцями абразивні. Довжина берегової лінії 39,65 км (третє місце по протяжності після Нещердо та Нарочі). Флора та фауна Прибережна рослинність утворює смугу шириною від 3 м до 300 м, зріджену лише близько абразивних берегів. В озері налічується 30 видів макрофітів. Із напівзанурених та водно-болотяних переважають очерет, гліцерія, осоки, рогіз. Із підводних — рдести, елодея канадська, перистолистник, жовтець жорстколистяний. Особливістю заростання водойми є майже повна відсутність рослин із плаваючим листям, які ростуть лише у місці впадіння річки Зехи. Іхтіофауна озера відноситься до лящево-судакового типу. Основні види риб — лящ, судак, окунь, плотва, краснопірка, верховодка, лин, минь. Озеро періодично зарибнюється. Використання У 1958 році після спорудження Лепельської ГЕС рівень води в озері був піднятий на 3,5 м. На початку 70-х років ГЕС була закрита, однак рівень води залишений на колишній позначці. ГЕС повторно була введена в експлуатацію у 2003 році. Інтенсивний вплив на озеро чинять прилеглі села і особливо місто Лепель. Інтенсивна вирубка лісів, розорювання берегів, а раніше — промисловий вилов риби, в значній мірі негативно впливають на екологію водойми. Озеро є популярним місцем для яхтсменів. Використовується для відпочинку та в оздоровчих цілях. На березі працюють база відпочинку та пансіонат «ЛОДЕ».", "version_id": "780657254493572832"},
{"wikidata_id": "Q1747649", "text": "Геофізичні дослідження Геофізи́чне дослі́дження — систематичне наукове дослідження геофізичних просторових даних. Має значну кількість додатків в практичній геології, археології та інженерній справі. Розроблені унікальні методи і спеціалізована термінологія. При вивченні підземних вод та вишукуваннях під інженерні споруди геофізичні методи застосовуються з кінця 20-х років. Геофізичні дослідження проводяться для пошуку джерел водопостачання, термальних вод, для дослідження гідрогеологічного режиму родовищ корисних копалин, для гідромеліоративних вишукувань. При будівництві споруд геофізичні методи застосовуються при проектуванні інженерних споруд, в процесі будівництва і при режимних спостереженнях. У зазначених областях геофізичні методи вирішують завдання створення геофізичної моделі умов залягання гірських порід, вивчення їх властивостей і стану, визначення динамічних характеристик і властивостей підземних вод, дослідження змін з плином часу в результаті діяльності людини. Геофізичні дослідження можуть проводиться в аеро- і космічному варіантах, з поверхні землі, у водному середовищі, на акваторіях, у свердловинах і в гірських виробках. Геофізичні спостереження У зв'язку з тим, що інженерно-геологічна зона (об'єкт досліджень) безперервно змінює свій стан з плином часу, тобто відбуваються зміни фізико-механічних властивостей ґрунтів і матеріалів, порушується динаміка і хімізм підземних вод, змінюються електричні та термічні поля пружних коливань, виникає необхідність вивчати ці зміни. З цією метою проводяться режимні геофізичні спостереження, при яких дотримується незмінність точок, а проміжки часу між спостереженнями і циклами спостережень вибираються залежно від швидкості протікання досліджуваного процесу. На підставі кореляції можна отримати відомості, необхідні для прогнозування фізико-геологічних, інженерно-геологічних і гідрогеологічних процесів. Геофізичні дослідження при інженерно-геологічних вишукуваннях виконуються на всіх стадіях (етапах) вишукувань у поєднанні з іншими видами інженерно-геологічних робіт. Геофізичні методи дозволяють визначити склад і потужність пухких четвертинних відкладів, виявляється літологічна будова масиву гірських порід, тектонічних порушень і зон підвищеної тріщинуватості і обводнення, визначаються глибини залягання рівнів підземних вод, водотривів і напрямки руху потоків підземних вод, гідравлічних параметрів ґрунтів і водоносних горизонтів, визначити склад, стан і властивості ґрунтів у масиві та їх зміни, виявити і вивчити геологічні та інженерно-геологічні процеси, провести моніторинг небезпечних геологічних та інженерно-геологічних процесів, сейсмічне мікрорайонування території. Методи геофізичних досліджень та їх склад визначаються залежно від розв'язуваних завдань і конкретних інженерно-геологічних умов. Найбільш ефективно геофізичні методи досліджень використовуються при вивченні неоднорідних геологічних тіл (об'єктів), коли їх геофізичні характеристики істотно відрізняються один від одного. Організація досліджень та інтерпретація результатів Визначення обсягів геофізичних робіт (кількості і системи розміщення геофізичних профілів і точок) визначається залежно від характеру розв'язуваних завдань (з урахуванням складності інженерно-геологічних умов). Для забезпечення достовірності і точності інтерпретації результатів геофізичних досліджень проводяться параметричні вимірювання на опорних (ключових) ділянках, на яких здійснюється вивчення геологічного середовища з використанням комплексу інших видів робіт (буріння свердловин, проходки шурфів, зондування, з визначенням характеристик ґрунтів в польових і лабораторних умовах). Для вивчення стану ґрунтів під фундаментами будівель і споруд, а також проведення локального моніторингу змін їх стану в часі в поєднанні з методами геофізичних досліджень можуть бути використані газово-еманаційні методи, що забезпечують незалежність результатів вимірювань від електричних і механічних перешкод, що існують на забудованих територіях і утрудняють проведення вимірювань іншими геофізичними методами. Газово-еманаційні методи, засновані на просторово-часовому зв'язку полів радіоактивних і газових еманацій, поєднують з межскважним сейсмоакустичним просвічуванням ґрунтів під фундаментами будівель і споруд з метою оцінки можливої ​​зміни їх фізико-механічних характеристик.", "version_id": "229520692852496135"},
{"wikidata_id": "Q657821", "text": "Кацина (штат) Історія Місто Кацина, оточене мурами довжиною 21 км (13 миль), за переказами було засноване у XII столітті . У доісламський період правитель міста-держави, Саркі, наділявся сакральними функціями, йому приписували надприродні здібності. У XVII-XVIII ст. Кацина була економічним центром хаусаленду, одне з найбільш великих хауських міст-держав. У XVIII столітті в місті була побудована мечеть, знаменита своїм мінаретом (мінарет гобірау) 50 футами в висоту, зроблена з глини та пальмових гілок . У 1950-ті рр. в Кацині була створена перша в північних областях Нігерії середня школа за європейським зразком. Населення У 2006 р. населення штату становило 5 801 584 чоловік, головним чином, пов'язані з етнічним групам хауса і фульбе, населення сповідує іслам. Економіка Штат є центром бавовництва, вирощування арахісу, бавовни, проса, гвінейського сорго, а також вироблення шкіри. У місті Кацина також є фабрика з виробництва арахісової пасти і сталеливарний завод . У штаті також знаходяться кілька компаній інформаційних технологій.", "version_id": "4522595148514859710"},
{"wikidata_id": "Q1076876", "text": "Сен-Сернен-де-л'Ерм Економіка 2010 року серед 144 осіб працездатного віку (15—64 років) 110 були активними, 34 — неактивними (показник активності 76,4%, у 1999 році було 63,6%). З 110 активних мешканців працювало 96 осіб (52 чоловіки та 44 жінки), безробітними було 14 (9 чоловіків та 5 жінок). Серед 34 неактивних 9 осіб було учнями чи студентами, 15 — пенсіонерами, 10 були неактивними з інших причин. У 2010 році в муніципалітеті числилось 98 оподаткованих домогосподарств у яких проживали 216,5 особи, медіана доходів виносила 14 965 євро на одного особоспоживача", "version_id": "11915862679574046479"},
{"wikidata_id": "Q1225065", "text": "Новий рис для Африки Новий рис для Африки або НЕРИКА (англ. New Rice for Africa, NERICA) — міжвидовий сорт рису, гібрид африканського (Oryza glaberrima) і азійського рису (Oryza sativa), виведений Західноафриканською асоціацією розвитку рису (WARDA) щоб збільшити врожайність африканських сортів рису. Хоча 240 мільйонів мешканців Західної Африки залежать від рису як первинного джерела харчування, більша частина цього рису імпортується, загальною вартістю близько 1 млрд доларів США. Незалежність виробництва риса повинна поліпшити економічну безпеку і допомогти економічному розвитку Західної Африки. Африканський та азійський рис На африканському континенті рис африканський (Oryza glaberrima) культивувався протягом близько 3 тис. років і добре пристосувався до африканського середовища. Цей вид швидко росте, із великою кількістю листя, призначеного для задушення бур'янів, крім того, він відносно стійкий до посухи, паразитичної комахи африканської мошки рисової жовчі, вірусу жовтої рисової цятки і вибухової хвороби рису. Проте, африканський рис має відносно низьку врожайність, тому що рослини падають або згинаються під час наповнення зерна. Зерна, крім того, осипаються, що також зменшує врожайність. Культивування африканського рису було майже повсюди припинене через розповсюдження більш високопродуктивного азійського рису (Oryza sativa). Азійський рис погано пристосований до африканських умов, оскільки його культивування вимагає великої кількості води. Крім того, цей вид не може конкурувати з бур'янами через невисоку висоту рослини та характеризується високою сприйнятливістю до паразитів і хвороб, частих в африканських умовах. Майбутні перспективи Культивація НЕРИКА поки що незначна, проте активно просувається в Західній Африці. Якщо 25 % рисових фермерів в Гвінеї, Кот-д'Івуар і Сьєрра-Леоне перейдуть на новий сорт, за оцінками, щороку буде збережено 20 млн доларів США. Ймовірно, новий сорт знайде поширення і в інших посушливих районах, зокрема деяких областях Латинської Америки і Азії.", "version_id": "13858134337747226318"},
{"wikidata_id": "Q3751876", "text": "Haemomaster venezuelae Опис Загальна довжина сягає 6,6 см голова маленька, сплощена зверху. Очі великі, опуклі. Є 2 пари майже непомітних вусів. Рот широкий. Тулуб подовжений, стрункий. Спинний плавець маленький, округлий, розташовано у задній частині тулуба. Жировий плавець маленький, наприкінці хвостового стебла. Грудні та черевні плавці вкрай малі. Анальний плавець помірно витягнутий. Хвостовий плавець звужений, короткий. Забарвлення світло-піщаного, хвостове стебло вкрито дрібними темними цятками. Очі чорного кольору. Черево сірувате. Спосіб життя Є демерсальною рибою. Воліє до прісної води. Зустрічається в дрібних річках. Веде паразитичний спосіб життя. Цей сом активний у присмерку. Живиться кров'ю риб. Розповсюдження Мешкає у басейнах річках Амазонка й Оріноко.", "version_id": "8088925870864985303"},
{"wikidata_id": "Q30958752", "text": "Дударчик Зінаїда Кузьмівна Життєпис Народилася 16 жовтня 1941 року в місті Нова Водолага на Харківщині. З шести років проживає в місті Краматорську Донецької області. Зростала у багатодітній родині. Закінчила філологічний факультет Харківського державного університету. Працювала у школі. Досвідчений педагог, Відмінник народної освіти України. Останні роки своєї трудової діяльності З. К. Дударчик провела у Центрі позашкільної роботи (м. Краматорськ), де вела для дітей гурток поетичної творчості. Станом на 2013 рік Зінаїда Кузьмівна знаходилась на заслуженому відпочинку.", "version_id": "16511013501365528897"},
{"wikidata_id": "Q56358745", "text": "Битва за Бучач Хід подій Станом на 9 червня 1919 у Бучачі перебували по одному куреню польських полків 17, 18, 42 з групи генерала Францішека Александровича. 10 червня 1919 р. було помічено два неприятельські полки (власне поодинокі курені двох полків) під час їх маршу з Монастириська в напрямі Бучача. Начальна Команда Галицької армії відіслала власний літак до Бучача, Монастириська та Тернополя. Того ж дня за місто розпочалися бої. 10 червня 1919 р. передові частини II-го Корпусу УГА підійшли до міста, куди противник перекинув резерви, виявлені летунами УГА. Важливу роль при звільненні міста відіграла артилерія УГА. Уночі на 11 червня поляки спробували вдарити з тилу силою в шість-сім полків, проте були відкинуті. 11 червня 1919 р. II-й корпус УГА рішучим наступом взяв Бучач — місто було визволене від польських військ. Першими увійшли в місто артилеристи сотника Степана Когута, батарейці Володимира Ґалана, які відбили сильну контратаку уланів. Безпосереднім учасником подій був отаман Степан Шухевич, який відзначав дії начальника штабу II-го Корпусу УГА Альфреда Шаманека. В ті дні добровольцями стали УГА близько 5 000 мешканців міста та повіту. Водночас зі звільненням Бучача сотня бійців того самого корпусу взяла Монастириськ. Було здобуто дві гармати, багато кулеметів, рушниць та іншого провіанту.", "version_id": "13547540634123819306"},
{"wikidata_id": "Q717518", "text": "Гаян-ан-Медок Економіка 2010 року серед 1244 осіб працездатного віку (15—64 років) 878 були активними, 366 — неактивними (показник активності 70,6%, у 1999 році було 68,6%). З 878 активних мешканців працювала 751 особа (396 чоловіків та 355 жінок), безробітними було 127 (53 чоловіки та 74 жінки). Серед 366 неактивних 52 особи були учнями чи студентами, 187 — пенсіонерами, 127 були неактивними з інших причин. У 2010 році в муніципалітеті числилось 902 оподатковані домогосподарства у яких проживали 2081,0 особи, медіана доходів виносила 17 391 євро на одного особоспоживача", "version_id": "7571429386779094952"},
{"wikidata_id": "Q1065462", "text": "Едуар Шассеньяк Біографія Шассеньяк народився в місті Нант. Медичну освіту він почав здобувати в рідному місті. Згодом продовжив навчання в Парижі, де після захисту в 1835 році дисертації, присвяченої переломам шийки стегнової кістки, отримав звання лікаря. Два роки опісля він став асоційованим професором на медичному факультеті університету, а також прозектором. Потім він займав різні посади, в тому числі хірурга центрального бюро в паризькій лікарні, віце-президент Асоціації анатомів. У цей час (1835, 1837) Шассеньяк з Густавом Антуаном Рішельє переклав на французькою мовою роботу Естлі Купера «Принципи і практика хірургії» (Oeuvres chirurgicales complètes). Лише в 1869 році Шассеньяк став професором анатомії і хірургії в Парижі. Цьому передували сім невдалих спроб виграти конкурс на цю посаду, які він програв Філіпу-Фредеріку Бландіну, Огюсту Берарді, Жозефу Франсуа Мальгеню, Станіславу Лож'є (фр. - Stanislas Laugier) і Огюсту Нелатону. У 1857 році Шассеньяк став президентом Товариства хірургів, а в 1868 — членом Академії медицини. Він розробив хірургічну операцію, відому як écrasement, за допомогою якої пухлини, гемороїдальні вузли, поліпи, та інші патологічні утворення можуть бути безкровно видалені. З іменем Шассеньяка пов'язане запровадження в хірургії загальних принципів дренування та гумових трубчастих дренажів, однак він не є винахідником хірургічного дренажу як такого. .", "version_id": "2973515417722415595"},
{"wikidata_id": "Q13861", "text": "Гірська провінція Географія Гірська провінція займає площу 2 157,38 км² і межує на півночі з провінцією Калінга, на півдні — з провінцією Іфугао, на південному заході — з провінцією Бенґет, на заході — з провінцією Південний Ілокос, на північному заході — з провінцією Абра. На території провінції є багато річок, водоспадів, гір і печер. Центральні та західні райони провінції характеризуються високими горами та крутими скелями, а східна частина має похилу місцевість. Гори покриті лісами. Адміністративно поділяється на 10 муніципалітетів. Демографія Населення провінції, згідно перепису 2015 року, становило 154 590 осіб.", "version_id": "17472331568275611740"},
{"wikidata_id": "Q523249", "text": "Моя жахлива няня Сюжет Седрік Браун — вдівець і люблячий батько сімох дітей: Саймона, Тори, Лілі, Еріка, Кристіани, Себастьяна й Агати. Він тільки й робить, що працює в похоронному бюро і не може приділяти дітям достатньо уваги. Залишені без нагляду діти всіма силами протистоять спробам привести в будинок няню. В результаті вони перевірили цілих 17 нянь. Але несподівано оголошується няня-чарівниця Матільда Макфі, якої, до здивування батька і самих дітей, вдається приборкати дітей. Хлопці продовжують спроби позбутися від няні, але розуміють, що полюбили її.", "version_id": "13466994355889232713"},
{"wikidata_id": "Q61117146", "text": "Фернандо де Верастег'ї Життєпис Фернандо де Верастег'ї був із сім'ї впливової баскської знаті, яка вважалася батьками-зачинателями міста і руху за незалежність басків. Його предки керували громадою міста, відтак і Фернандо обирали в різні громадські асоціації. Коли в місті постав спортивний клуб Верастегї стали його акціонерами-партнерами, і так тривало покоління за поколінням. Фернандо де Верастег'ї продовжував родинні фінансові справи і був активним партнером клубу, а поготів його обрали в 1944 році очільником футболу міста, президентом «Депортиво Алавес», як і родича, попередника — Валентіна Верастег'ї. Прийшовши до команди наприкінці Другої світової війни, коли баски опустилися до найнижчої професійної ліги — Терсери, йому довелося перебудувати клуб та відносини в команді. Завдяки залученню інвестицій, удалося придбати кілька нових і перспективних гравців, які допомогли команді, у наступному сезоні 1945—1946 років, гучно заявивши про себе. Команда з нижчої ліги виборола Кубок Федерації (інша назва Кубок Генералісімуса), і отримувала трофей із рук Генералісімуса Франко. Незважаючи на здобуття знакового трофею, клубу так і не вдалося пробитися до Ліги Сегунди, постійно знижуючись в турнірній таблиці (спершу 3-є, а потім 5-е місце), що стало причиною для зміни очільника клубу. Фернандо Верастегї передав бразди правління іншій знатній сім'ї: фабриканта Педро Орбеа.", "version_id": "12010635360922752488"},
{"wikidata_id": "Q52839", "text": "Корсель-ле-Сіто Економіка 2010 року серед 565 осіб працездатного віку (15—64 років) 408 були активними, 157 — неактивними (показник активності 72,2%, у 1999 році було 76,2%). З 408 активних мешканців працювало 376 осіб (195 чоловіків та 181 жінка), безробітними було 32 (17 чоловіків та 15 жінок). Серед 157 неактивних 59 осіб було учнями чи студентами, 73 — пенсіонерами, 25 були неактивними з інших причин. У 2010 році в муніципалітеті числилось 295 оподаткованих домогосподарств у яких проживали 818,5 особи, медіана доходів виносила 21 852 євро на одного особоспоживача", "version_id": "16158556717468568015"},
{"wikidata_id": "Q868742", "text": "Премудров Кирило Олександрович Життєпис Кирило Премудров - вихованець СДЮШОР №5 міста Берестя. Професійну кар'єру розпочав у рідному «Динамо». Після декількох років в дублі у 2011-му отримав запрошення приєднатися до основного складу команди. Кирило цілком впорався з відповідальністю і зумів взяти участь у 15 іграх. Наступного року хавбек лише підтвердив статус надійного та креативного півзахисника. 29 липня 2015-го було оголошено про перехід Премудрова в менське «Динамо».", "version_id": "17621322130521831775"},
{"wikidata_id": "Q144019", "text": "Помірний хвойний ліс Помірний хвойний ліс — один з 14 біомів за класифікацією Всесвітнього фонду природи. Зустрічається переважно в місцях з теплим літом і прохолодною зимою, та певним різноманіттям флори. Окремим біомом є тропічний хвойний ліс, зустрічається у тропічному кліматі. Помірний хвойний ліс поширений у прибережних регіонах, які мають м'яку зиму та потужні опади, у внутрішніх регіонах з сухим кліматом та у гірських районах. Види дерев що зустрічаються у цих лісах: сосна, кедр, ялиця та Sequoioideae. У підстилі зустрічається велика кількість трав'янистих і чагарникових видів. Помірний хвойний ліс підтримує найвищий рівень біомаси в будь-якій наземній екосистемі і відрізняється величезними деревами у помірних дощових лісах. Конструктивно ці ліси складаються з 2-х шарів: пологу і підліску. Однак деякі ліси можуть підтримувати шар чагарників. Соснові ліси підтримують трав'янисту основу, в якій переважають злакові і різнотрав'я, які піддаються екологічно важливим пожежам. Навпаки, вологі умови помірних дощових лісів, сприяють домінуванню папоротей і різнотрав'я. Помірний дощовий ліс зустрічається лише в 7 регіонах світу — Тихоокеанському Північному Заході, Вальдівійські ліси південного заходу Південної Америки, дощові ліси Нової Зеландії та Тасманії, Північно-Східної Атлантики (невеликі, ізольовані ліси Ірландії, Шотландії та Ісландії), південно-західної Японія, а також східного Надчорномор'я). Лісові біоми, де домінують величезні дерева (наприклад, Sequoiadendron gigantea; Sequoia sempervirens; Eucalyptus regnans), зустрічаються на заході Північної Америки, у південно-західній Південній Америці, а також на південному сході Австралія та півночі Нової Зеландії.", "version_id": "13554075096687980443"},
{"wikidata_id": "Q1112839", "text": "Отіньї (Приморська Сена) Економіка 2010 року серед 189 осіб працездатного віку (15—64 років) 109 були активними, 80 — неактивними (показник активності 57,7%, у 1999 році було 51,3%). З 109 активних мешканців працювали 104 особи (62 чоловіки та 42 жінки), безробітними було 5 (1 чоловік та 4 жінки). Серед 80 неактивних 5 осіб було учнями чи студентами, 9 — пенсіонерами, 66 були неактивними з інших причин. У 2010 році в муніципалітеті числилось 85 оподаткованих домогосподарств у яких проживали 239,5 особи, медіана доходів виносила 16 952 євро на одного особоспоживача", "version_id": "6487902000874903903"},
{"wikidata_id": "Q29532159", "text": "Салманов Айдин Гурбан Огли Біографічні відомості Салманов Айдин Гурбан Огли народився в 2 квітня 1957 року у м. Шамхор (нині - Шамкір) Азербайджанської РСР в сім'ї робітника. З 1965 по 1974 рік навчався у Шамхорській міській середній школі №4. За час навчання неодноразово брав участь у шкільних республіканських олімпіадах з фізики, біології, хімії та креслення. За його ініціативи була створена періодична - настінна газета школи з питань співпраці у галузи науки між школами колишнього СРСР та був його редактором. Неодноразово організував міжшкільні наукові конференції, які були високо оцінені як школярами, так керівництвом органів освіти міста. За успіхи в навчанні неодноразово нагороджений грамотами, його фото розміщено на дошці пошани рідної школи. Він одружений, має двох синів, які мають професію математика та юриста. Освіта та трудова діяльність Айдин Салманов в 1974 році, успішно склав вступні іспити та вступив до Азербайджанського державного медичного інституту (санітарно-гігієнічний факультет), який закінчив у 1981 році та отримав кваліфікацію санітарного лікаря. У 1982 році Айдин Салманов пройшов підвищення кваліфікації з імунології та ізосерології в Українському науково-дослідному інституті гематології і переливання крові, де оволодів сучасними методами визначення групової і резус-приналежності, антиеритроцитарних антилейкоцитаорних та антитромбоцитарних антитіл у крові та почав працювати на посаді лікаря - лаборанта в клініко-діагностичних лабораторіях лікувально-профілактичних закладах м. Києва до 1982 року. Він одночасно зайнявся науковою діяльністю. У період з 1982 по 1995 роки він працював на посаді лікаря епідеміолога, а 1996 по 2005 роки на посаді завідувача епідеміологічним відділом у системі державної санітарно-епідеміологічної служби м. Києва. У цей період інтенсивно займався проблемами внутрішньолікарняних інфекцій, зокрема післяопераційними і післяпологовими гнійно-запальними інфекціями. В подальшому результати його наукових досліджень стали основою Національної концепції боротьби з внутрішньолікарняними інфекціями в Україні і інструкції щодо профілактики внутрішньолікарняних інфекцій в акушерських стаціонарах, що були підтримані та затверджені наказами Міністерство охорони здоров'я України. У 1998 р. Айдин Салманов пройшов повний курс навчання на тему «Основи інфекційного контролю», організованого Американським міжнародним медичним альянсом (The American International Health Alliance) та став сертифікованим спеціалістом з інфекційного контролю. Це дало йому змогу організувати тренінги у закладах охорони здоров’я на тему контроль та профілактика внутрішньолікарняних інфекцій. Були також встановлені наукові зв’язки з спеціалістами країн СНД, що сприяло об’єднанні зусиль у розробці відповідних рекомендацій з питань удосконалення заходів контролю та профілактики інфекцій, пов’язаних з наданням медичної допомоги. Так, у 2000 році він у співпраці з спеціалістами країн СНД та Американського міжнародного медичного альянсу розробив основні принципи епідеміологічного нагляду за гнійно-запальними інфекціями в хірургії та впровадив їх у закладах охорони здоров’я м. Києва, що дало змогу оцінити фактичний рівень інфекційної захворюваності пацієнтів та прогнозувати епідемічну ситуацію на основі моніторингу госпітальних штамів мікроорганізмів. У 2005 році Айдин Салманов був запрошений в державну службу в Міністерстві охорони здоров'я України, де його призначили заступником оперативного штабу по ліквідації спалаху Пташиного грипу в Автономній Республіці Крим. Після успішної локалізації та ліквідації вогнища цієї інфекції Айдин Салманов був призначений на посаду головного спеціаліста Міністерства охорони здоров'я України з питань контролю та профілактики внутрішньолікарняних інфекцій яку обіймав протягом 9 років. За цей час Айдин Салманов підготував три проекти Законів України та 2 постанов Кабінету Міністрів України в області охорони здоров'я, 27 нормативно-правових актів Міністерства охорони здоров’я України з питань профілактики внутрішньолікарняних та інших інфекцій. У 2014 році для продовження наукової діяльності Айдин Салманов був переведений на роботу в Національну медичну академію післядипломної освіти імені П.Л. Шупика на посаду асистента кафедри мікробіології і епідеміології, після обрання за конкурсом у 2015 році був призначений завідувачем цієї кафедри. За ініціативи Айдина Салманова у 2017 році назва кафедри «мікробіології і епідеміології» замінено на «мікробіології, епідеміології та інфекційного контролю». На базі цієї кафедри, вперше у Східній Європі та країнах СНД, створене освітньо-тренінговий центр з інфекційного контролю та антимікробної резистентності, де проходять навчання госпітальні епідеміологи, мікробіологи та лікарі-клініцисти різних спеціальностей. Захист дисертаційних робіт У 2008 році Айдин Салманов захистив дисертацію кандидата медичних наук на тему «Наукове обґрунтування системи епідеміологічного нагляду за інфекціями в області хірургічного втручання» (наукові керівники: професор Марієвський В.Ф. та доцент Вернер О.М.), а в 2013 році - доктора медичних наук на тему «Епідеміологічний нагляд за післяопераційними гнійно-запальними інфекціями, спричиненими антибіотикорезистентними мікроорганізмами» (наукові консультанти: проф. Марієвський Віктор Федорович – директор ДУ «Інститут епідеміології та інфекційних хвороб ім. Л.В. Громашевського НАМН України», проф. Руденко Ада Вікторівна – завідувач лабораторії бактеріології та мікології ДУ «Інститут урології НАМН України», проф. Усенко Олександр Юрійович – директор ДУ «»Національний інститут хірургії та трансплантології імені О.О. Шалімова НАМН України). Наукова діяльність Айдин Салманов є автором понад 300 наукових праць, в тому числі 32 монографій, одного підручника та 3 навчальних посібників для вищих медичних навчальних закладів. Галузь наукових інтересів – госпітальна епідеміологія, клінічна мікробіологія, інфекції, пов’язані з наданням медичної допомоги, інфекції в області хірургічного втручання, інфекційний контроль, антибіотики та антимікробна резистентність. Він розробив (2008 р.) критерії визначення 53 локальних форм інфекцій в області хірургічного втручання за анатомічною локалізацією гнійно-запального процесу, розробив і, вперше в країнах СНД, впровадив у практику систему епідеміологічного нагляду за інфекціями в області хірургічного втручання; у 2012 році було розроблено та впроваджено у закладах охорони здоров’я України систему епідеміологічного нагляду за інфекціями, пов’язаними з наданням медичної допомоги в хірургії на основі вивчення епідеміологічних особливостей післяопераційних гнійно-запальних інфекцій та резистентності їх збудників до антимікробних препаратів. Крім того, він є організатором щорічних міжнародних науково-практичних конференцій в Україні (2007-2017 рр.), присвячених актуальних проблемам антимікробної резистентності та профілактики інфекцій, пов’язаних з наданням медичної допомоги; активним учасником міжнародних конференцій, семінарів з питань профілактики інфекційних захворювань, що проводяться в країнах Європейського Союзу. Міжнародна співпраця Національний координатор МОЗ України з інфекційного контролю та антимікробної резистентності, Національний координатор України у проекті Європейського Союзу «Percept-R study: multi-state study about the perception of the antimicrobial resistance in Europe», що підтримується Європейським комітетом з інфекційного контролю (EUCIC); член генерального директорату Європейського комітету з тестування до протимікробних препаратів (EUCAST), член Європейського комітету з інфекційного контролю (EUCIC); член експертної групи Європейського товариства мікробіологів та інфекціоністів (ESCMID), глава Всеукраїнської асоціації інфекційного контролю та антимікробної резистентності; глава Національного комітету України з тестування до протимікробних препаратів (UCAST) та з інфекційного контролю (UCIC); головний редактор наукового видання «Міжнародний журнал антибіотики та пробіотики»; голова міжнародного науково-медичного центру імені академіка Заріфи Алієвої. За координації Айдина Салманова зазначені організації тісно співпрацює з ВООЗ, ECDC, ESMID, CDC, Американським товариством мікробіологів, Фондом Земелвейсу (Австрія), Асоціацією Терапевтичної гігієни (Польща) та Лондонським королівським коледжем.", "version_id": "9632831882515425791"},
{"wikidata_id": "Q387075", "text": "Ауксилія палатина Ауксилія палатина (лат. auxilium palatinum) — елітні піхотні підрозділи пізньої римської армії, що вперше з'явилися за Костянтина I близько 325. Історія Сформована замість преторіанської гвардії для охорони палацу та членів імператорської сім'ї, через ненадійність преторіанців. Ці підрозділи стали називатися палатина, коли було проведено поділ на Палатин і комітати (близько 365). Точних даних про чисельність ауксилії немає, але Арнольд Джонс передбачає 600 або 700 солдатів. Деякі ауксилії називалися лімітанами, особливо на Дунаї. Ще не відомо, чи були вони різними підрозділами. Деяких зі старших і, ймовірно, не найстаріші з цих підрозділів мали назви, такі як Корнути (Cornuti) або Брахіати (Brachiati), інші були названі в честь племен, з яких вони наймалися на роботу (багато зі східної Галлії, або германських варварів). У масовій культурі У грі: «Rome: Total War - Barbarian Invasion» (2005) — імператорські допоміжні війська у Західній Римській імперії. Елітні важкоозброєні списоносці, що будуються стіною щитів. У англійській версії називаються ауксилії палатина. «Total War: Rome II» (2013) «Total War: Attila» (2015)", "version_id": "11806845432396371799"},
{"wikidata_id": "Q22076202", "text": "Запорізький металургійний коледж ЗДІА Матеріально-технічна база Металургійний коледж розміщується в двох навчальних корпусах, в яких розташовані аудиторії, майстерні, кабінети і лабораторії, дві спортзали, бібліотека і читальна зала, буфет та їдальня, актова зала… Коледж має гуртожиток на 200 місць, який повністю забезпечує мешкання усіх студентів, що потребують житло. В приміщенні гуртожитку на 2-му і 3-му поверхах розташовані навчальні кабінети, лабораторії транспортних дисциплін, медичний пункт, стоматологічний кабінет, ізолятор, стрілецький тир з вогневою зоною 25 м та інші побутово-допоміжні приміщення. Враховуючи специфічність роботи металургів, чимало уваги приділяється спортивно-масовій роботі. За традицією на високому рівні проводиться у коледжі спортивно-оздоровча робота, яка включає як внутрішньоколеджні заходи, спортивні свята і змагання, так і міські, обласні, міжнародні турніри з командних та силових видів змагань. Під керівництвом С. О. Крижка реалізується комплекс заходів, який забезпечує досягнення стійких високих спортивних результатів. Спортивні досягнення Спортивна команда технікуму 13 років поспіль виборює перше місце серед ВНЗ І-ІІ рівнів акредитації Запорізької області. У трьох спартакіадах, що проводилися ЦК профспілок трудящих металургійної та гірничодобувної промисловості України серед ВНЗ І-ІІ рівнів акредитації, команда технікуму виборювала перше місце. Завдяки спонсорській допомозі ВАТ «Запоріжсталь» баскетбольна команда технікуму 2005 року брала участь у Європейському міжнародному чемпіонаті молодіжних аматорських команд навчальних закладів і стала чемпіоном.", "version_id": "8029099736943434016"},
{"wikidata_id": "Q20068417", "text": "Мастєрова Валентина Миколаївна Життєпис Мастєрова (Шовкун) Валентина Миколаївна народилася 1 березня 1957 року в селі Сивки Чернiгiвського району, Чернігівської області, УРСР. 1974 року закінчила Михайло-Коцюбинську середню школу, рік працювала на Чернігівській кондитерській фабриці кондитером-карамельником. По закінченні радіомеханічного училища при Чернігівському радіоприладному заводі продовжувала трудову діяльність на заводі автозапчастин, фабриці музичних інструментів. Жила в райцентрі Мена та Чернігові. 1987 року закінчила з відзнакою факультет журналістики Київського державного університету імені Т. Г. Шевченка. З 1987 до 1993 року завідувала відділом сільського господарства Менської районної газети. З 1996 року — власкор обласної молодіжної газети «Гарт». По 2013 рік була редактором газети «Наш край» Чернігівського району. З 2001 року мешкає в селі Красилівка на Козелеччині. 1991 року стала переможцем міжнародного літературного конкурсу «Гранослов», 1997 — всеукраїнського — «У свічаді слова». На початку 90-х видатний поет Валерій Ілля написав про неї у журналі «Основа»: «В українську літературу прийшов Майстер. Попросимо Божу поміч до його тривання». З того часу з-під пера письменниці вийшли книги оповідань «Так плакало дерево», «Крила», романи «Суча дочка», «Смарагд», повісті «Мавра», «Мати». Лауреат премій імені Василя Стуса, «Благовіст», обласної премії імені Михайла Коцюбинського. Член Національної спілки письменників України з 1993 року.", "version_id": "9875893726479172207"},
{"wikidata_id": "Q12093153", "text": "Вікарні види Вікарні види (від лат. vicarius — заміщений; той, що заміщує) — близькі види рослин або тварин, що займають різні області поширення (ареали) або трапляються в межах одного ареалу, але в різних екологічних умовах. Наприклад, ареал роду модрина утворений безперервним рядом її вікаруючих видів: модрини сибірської (Європейська частина колишнього СРСР та Західний Сибір), модрини сибірської (Східний Сибір), модрини американської (Північна Америка). Прикладами вікаруючих видів є ховрах малий, поширений у степах на півдні, який заміщується ховрахом крапчастим, що живе в степу і лісостепу північніше. Ялина європейська на північ від лінії р. Онега — Південний Урал замінюється ялиною сибірською. Бук європейський заміщується на Кавказі буком східним (у Криму обидва ці види заміщені буком кримським). В Альпах ареал рододендрона утворений його вікарними видами — рододендроном шорстколистим (на вапнякових ґрунтах) та рододендроном іржавим (на силікатних ґрунтах). Термін вікаруючі види застосовується також для видів, які мають конвергентну подібність, але таксономічно віддалені один від одного, відносяться до певної життєвої форми та займають подібну екологічну нішу в біоценозах, наприклад кріт (Європа та Азія), златокріт (Африка), сумчастий кріт (Австралія).", "version_id": "8519705946078520140"},
{"wikidata_id": "Q426555", "text": "Фогу (острів) Історія Острів було відкрито португальцями в 1460 р.; його первісна назва Сан-Філіпі (порт. São Filipe) збереглась за головним містом. Острів перейменовано у Фогу після руйнівного виверження у 1675 та 1680 р., що сформувало його сучасний вигляд. Тоді ж часи частина населення переселилася на сусідній острів Брава. Близькість Фогу до острова Сантьягу (50 км) та його сільськогосподарський потенціал сприяли тому, що він був заселений другим серед усіх островів архіпелагу. Через 100 років після відкриття на острові працювали близько 2000 рабів, що вирощували та обробляли бавовну. Цей матеріал був «розмінною монетою» при купуванні рабів на ринках Африки, де португальська корона дозволяла купувати рабів лише в обмін на товари місцевого виробництва. У XVIII та XIX століттях до берегів Фогу та Брава підходили американські китобійні судна для поповнення команди та поновлення запасів води й продовольства. Досить багато кабовердіанців у результаті переселилося до США (переважно в район Бостона), де й нині проживає одна з найбільших діаспор. Виверження відбувалися у 1785, 1799, 1847, 1852 та 1857 роках. Майже сторічний період спокою був перерваний у 1951 р.; ще одне виверження трапилось у 1995 р., а останнє — у листопаді 2014 р. Економіка, пам'ятки Економіка острова базується на сільському господарстві, кава та вино є основними продуктами виробництва. Багато мігрантів, що проживають у США та інших країнах, надсилають своїм далеким родичам на острові гроші, навіть у тих випадках, коли відправник і одержувач жодного разу не зустрічалися та фактично незнайомі. Туризм стає дедалі популярнішим. Головною визначною пам'яткою острова є вулкан. У його кальдері лежить невелике селище Шан даш Калдейраш (порт. Chã das Caldeiras, «Рівнина кальдери»). Саме тут мікроклімат дає змогу вирощувати виноград для виробництва вина та більш міцних напоїв, а також каву. З історичного погляду може зацікавити місто Сан-Філіпі (англ. São Filipe), третій за розміром населений пункт Кабо-Верде.", "version_id": "16036034666126877650"},
{"wikidata_id": "Q3545208", "text": "Реал Фарма Логотип З 2011 року «Реал Фарма» вже була емблема не схожа на жодну з професійних футбольних клубів України. У червні 2013 року, при підготовці до нового сезону в другій лізі чемпіонату України, назріла необхідність у створенні нової емблеми. Кардинальної зміни клубної символіки керівництво клубу не планувало. Первісна ідея полягала лише в тому, щоб привести логотип до клубних кольорів — білого та червоного і додати в кінці букву «а» у зв'язку з невеликим перейменуванням. Однак згодом ідея трансформувалася і соціальній мережі «ВКонтакті» був оголошений конкурс, де будь-який уболівальник міг надати свій варіант логотипу. Внаслідок керівництвом був схвалений та затверджений з доробками варіант вболівальника Романа Джоли з Чернігова. Основна форма, на якій побудована нова емблема, залишилася колишньою — коло, що символізує загальне об'єднання, спрямоване на розвиток футбольного клубу. З попередньої емблеми «Реал Фарма» був перенесений вигляд футболіста, що б'є по м'ячу — як символ руху вперед. Вказано рік створення професійного футбольного клубу — 2010. Колірна гамма логотипу доповнена синім кольором. Під час затвердження емблеми був прийнятий до уваги той факт, що клуб цілком на футбольній карті України представлятиме Овідіопольський район, тому зверху логотипу клубу був доданий герб району, який представляє з себе щит, скошений ліворуч срібною хвилястою пов'язкою. У верхньому лазуровому полі — золотий козацький хрест, в нижньому золотому — пурпурна амфора, що призначалася для зберігання вина і зерна в символізує вічне благополуччя та родючість Овідіопольського краю. Щит увінчано золотою територіальною короною, а зелена виноградна лоза з чотирма гронами обвиває його навколо. Під щитом стрічка у вигляді українського рушника з вишивкою геометричного Нижньодністровського стилю хрестиком традиційного червоно-чорного обрамлення, на якій вишитий девіз українською мовою: «ДОЛЯ ДОПОМАГАЄ СМІЛІВІМ» («FORTES FORTUNA ADIUVAT» — цитата з твору Публія Овідія Назона «Метаморфози»). Золотий хрест означає «хрест соборності». Виноградна лоза — знак єдності та згоди, символ південного краю, виноградарства та виноробства. Влітку 2015 року команда переїхала до Одеси і на гербі клубу герб Овідіопольського району був замінений на герб Одеси.", "version_id": "5770080219204532535"},
{"wikidata_id": "Q381169", "text": "Кім Йон Ґван Клубна кар'єра Вихованець юнацьких команд університетської команди Hanlyo University. У дорослому футболі дебютував 2002 року виступами за команду клубу «Чоннам Дрегонс», в якій провів чотири сезони, взявши участь у 65 матчах чемпіонату. Своєю грою за цю команду привернув увагу представників тренерського штабу клубу «Ульсан Хьонде», до складу якого приєднався 2007 року. Кім Йон Ґван обійшовся клубу «Ульсан Хьонде» у суму близько 2,2 млн. $. За команду з Ульсана Кім Йон Ґван виступав наступні шість сезонів своєї ігрової кар'єри. Більшість часу, проведеного у складі «Ульсан Хьонде», був основним голкіпером команди. Протягом 2014—2014 років захищав кольори команди клубу «Кьоннам». До складу клубу «Сеул І-Ленд» приєднався 2015 року. Відтоді встиг відіграти за сеульську команду 76 матчів в національному чемпіонаті.", "version_id": "17652503881015806553"},
{"wikidata_id": "Q9377975", "text": "П'яних Володимир Дмитрович Біографія Вихованець групи підготовки «Шахтаря» (тренер — Г. В. Бікезін). В основном складі «Шахтаря» дебютував 18 квітня 1970 року в Донецьку у матчі з тбіліським «Динамо» — 1:1. Виступав за клуби: «Шахтар» (Донецьк), «Шахтар» (Кадіївка), СК «Чернігів», «Шахтар» (Горлівка). У 1992 році судив історичний матч за перше місце першого чемпіонату України з футболу між сімферопольською «Таврією» і київським «Динамо». Почесний працівник фізичної культури і спорту, майстер спорту. Нагороджений знаками I, II, III ступенів «Шахтарська слава».", "version_id": "15341905559701280278"},
{"wikidata_id": "Q12116673", "text": "Кіслов Вадим Григорович Біографія Народився 7 квітня 1934 р. в Києві в родині службовців. Закінчив акторський факультет Київського державного інституту театрального мистецтва ім. І.Карпенка-Карого (1957). Знявся у фільмі «Надзвичайна подія» (1958, парубок), працював на телебаченні. З 1966 р. — режисер «Укркінохроніки». Був членом Національної спілки кінематографістів України. Помер 12 травня 2002 р. в Києві. Фільмографія Створив документальні фільми: «Вітя Коробков», «Хортиця» (1968), «Твій шлях» (1970), «Володимир Сосюра», «Моя Україна» (1971. Диплом міжнародного кінофестивалю, Пуатьє, Франція), «Миттєвості нашого життя» (1973. Диплом міжнародного кінофестивалю, Лейпциг) та телефільми: «Хімія у нас вдома», «Люди щирого серця» (1964), «До зустрічі, прекрасний Дунаю», «Весняні етюди», «Завжди в дорозі» (1965), «Патонівський шов» (1966), «Дорога додому», «Сталевари» (1976), «Начдив Олександр Пархоменко» (1977), «Піонерія Країни Рад» (1978), «Курортні новобудови України» (1979), «Закон дороги» (1980), «Вони з 41-го» (1981) та ін.", "version_id": "16885761545929438398"},
{"wikidata_id": "Q3269347", "text": "Виноградівка (Арцизький район) Історія Село Бургуджи засноване в 1830 р вихідцями з села Гірничо-Бургуджи (нині Горішнє Александрово) Сливенського округу Болгарії (84 сім'ї). Переселенці оселилися на казенних землях (на ділянках № 67 і № 68) на обох берегах річки Дракуля, яка в даний час ділить с. Виноградівка на дві частини з півночі на південь. З моменту заснування села населення займалося в основному тваринництвом і землеробством. У перші роки поселення жителі села займалися скотарством, в основному — вівчарством. Від овець вони отримували молоко, бринзу, жир, м'ясо, шерсть, шкури. Селяни самі виготовляли собі одяг, взуття, лагодили яловичі шкури і шкури овець. На ручних ткацьких верстатах виготовляли сукно для верхнього одягу, а з конопель та льону — білу тканину. У селі також були свої ковалі, ливарники, бондарі, муляри, столяри, покрівельники та ін. Майстра. Поступово тваринництво стало витіснятися землеробством, в основному хліборобством. Селяни села Бургуджи обробляли яру і озиму пшеницю, жито, ячмінь, просо, коноплі, льон. Жителі Бургуджи грунтовно займалися також виноградарством, садівництвом і городництвом. Переселенцям колонії Бургуджи було виділено 7 466 десятин придатної землі. Це дозволяло жителям села зберігати традиційний напрям господарства, не піддаючи його значної модернізації і селянський спосіб життя своїх предків. Історик А. Скальковський, який в 1848 році у своїй книзі писав «Бургуджи — це нова і хороша колонія, заснована румелійськими болгарами в 1830 р. Зусилля болгар колонії Бургуджи, їх виняткова працелюбність перетворюють це покинуте, спустошене місце в благодатний край». Село поступово розвивалося і міцніло. У 1831 р Відбулося освячення дерев'яної каплиці в ім'я св. великомученика Георгія Побідоносця. У 1839 р Відбулося освячення Свято-Георгіївського молитовного будинку. У 1867 р відбулося освячення нового кам'яного Свято-Георгіївського храму. Селяни в 1868 році почали збір пожертвувань на будівництво нової великої церкви. Таким чином в с. Бургуджи був побудований храм, який був висвітлений на честь святого великомученика Георгія в 1878 році. У 1958 році, після ряду реорганізацій був утворений колгосп ім. Леніна, який проіснував до 1992 року. Наприкінці 1992 року колгосп ім. Леніна реорганізований в КСП «Агрофірма ім. Леніна». У лютому 2000 року КСП «Агрофірма ім. Леніна» реорганізовано в СВК «Агрофірма Бургуджи». У лютому 2004 року СВК «Аф Бургуджи» було реорганізовано шляхом приєднання до ФГ «АФ Бургуджи» і стало ФГ «АФ Бургуджи» На даний момент ФГ «АФ Бургуджи» — найбільше господарство в Арцизькому районі. Основним напрямком діяльності ФГ «АФ Бургуджи» — рослинництво. Населення Згідно з переписом 1989 року населення села становило 3607 осіб, з яких 1711 чоловіків та 1896 жінок. За переписом населення 2001 року в селі мешкало 3 230 осіб. Герб і прапор Щит розтятий і напівперетятий. У першому червоному полі срібні Святий Георгій Переможець з золотим німбом, що скаче на коні та пробиває списом змія. У другому зеленому полі золотий сніп перев'язаний червоною стрічкою. У третьому срібному полі червоне свердло — буравчик у стовп. Щит розміщений у золотому картуші та увінчаний золотою сільською короною. Символіка Образ Святого Великомученика Георгія Побідоносця символізує Свято-Георгіївский сільський храм, що є символом віри та духовності. Сніп пшениці — символ благополуччя, достатку та родючості. Буравчик символізує фахівців по виготовленню металевих свердл, якими славилося село. По турецьки вони звалися «бургун», що нагадує стару назву села Бургуджи, звідки прибули болгарські переселенці. Червоний колір символізує красу, мужність, боротьбу, зелений — родючість землі та процвітання сільського господарства, срібний — мудрість, чистоту та віру.", "version_id": "4032551943227098400"},
{"wikidata_id": "Q445187", "text": "Неуймін Григорій Миколайович Неуймін Григорій Миколайович (3 січня 1886, Тбілісі — 17 грудня 1946) — радянський астроном, першовідкривач низки комет та астероїдів. У 1910 році закінчив Петербурзький університет. Із 1910 працював у Пулковській обсерваторії (з 1912 — у її Сімеїзькому відділенні, в 1925–1931 й 1936–1941 очолював його). У 1944–1946 роках — директор Пулковскої обсерваторії. Основні наукові праці відносяться до астрономії спостережень. У Сімеїзі вперше в СРСР організував систематичні спостереження малих планет, відкрив 63 малі планети (одна з них, 748 Сімеїза, була названа на честь Сімеїза). Протягом 1913–1941 років відкрив 6 нових комет (5 із них виявилися періодичними). Розробив метод обліку членів вищих порядків при обчисленні збурень орбіт комет. Досліджував рух комети Неуйміна-2. Вивчав змінні зорі, відкрив 13 перемінних. Виконував також мікрометричні виміри супутників Нептуна, мікрометричні спостереження подвійних зірок, займався визначенням власного руху зірок. Г. М. Неуймін був нагороджений преміями Російського астрономічного товариства і шістьома медалями Тихоокеанського астрономічного товариства. На його честь названий місячний кратер Неуймін і мала планета 1129 Неуйміна (1129 Neujmina), відкрита П. Г. Пархоменко 8 серпня 1929 року в Сімеїзькій обсерваторії.", "version_id": "14540671968107591757"},
{"wikidata_id": "Q2348361", "text": "Гітченко Андрій Ігорович Біографія Вихованець ДЮСШ «Арсеналу», після завершення якої сезон пограв за другу команду «канонірів», після чого був переведений до основної команди, проте жодного разу в її складі так і не зіграв. В січні 2007 року перейшов у першоліговий ЦСКА Київ, де провів півроку, поки його не помітили скаути одного з лідерів першої ліги ПФК «Олександрії», до складу якої Гітченко і приєднався влітку 2007 року. За олександрійців футболіст провів два сезони, зігравши у 41 матчі чемпіонату, після чого залишив команду. У лютому 2010 року на правах вільного агента перейшов у чернігівську «Десну», за яку грав до кінця сезону, провівши 16 матчів. Після цього Гітченко повернувся назад у ПФК «Олександрію». У сезоні 2010/11 Гітченко провів 28 ігор, а «Олександрія» стала переможцем першої ліги і вийшла в Прем'єр-лігу. 8 липня 2011 року у віці 26 років Гітченко дебютував в Прем'єр-лізі в 1 турі сезону 2011/12 у виїзному матчі проти полтавської «Ворскли». На 50 хвилині Давид Таргамадзе вивів «Олександрію» вперед, а на 58 хвилині Гітченко був вилучений арбітром Анатолієм Жабченком, проте клуб все одно втримав перемогу. У дебютному прем'єрліговому сезоні Гітченко зіграв у 24 іграх чемпіонату, в яких навіть забив одни гол, але «Олександрія» зайняла останнє 16 місце і вилетіла назад у першу лігу. На початку червня 2012 року перейшов до київського «Арсеналу», який того сезону вперше в своїй історії стартував у єврокубках. У новий клуб Гітченко перейшов разом з партнером по «Олександрії» воротарем Юрієм Паньківом. Деталі трансферів не розголошуються. 22 липня 2012 року дебютував за київський клуб у другому турі чемпіонату України в київському дербі проти «Динамо», відігравши весь матч, в якому «каноніри» програли з рахунком 0:1. На початку 2013 року в зв'язку з фінансовими проблемами в «Арсеналі», клуб змушений був відпустити більшість високооплачуваних футболістів, в тому числі і Андрія, який як вільний агент, разом з партнерами по команді Євгеном Боровиком та Олександром Максимовим, підписав контракт з «Кривбасом». У «Кривбасі» відразу став основним захисником команди. Проте вже влітку 2013 року «Крибвас» було знято зі змагань і Гітченко на правах вільного агента підписав контракт з львівськими «Карпатами». На початку травня 2016 року залишив львівський клуб. Наприкінці червня того ж року знову повернувся до складу «Олександрії». Узяв номер 17.", "version_id": "11183873076534432590"},
{"wikidata_id": "Q24846378", "text": "Залізняк Дмитро Олександрович Життєпис Народився 8 вересня 1925 року на хуторі Залізняки Клюшниківської сільради Комишнянського (тепер Миргородського) району в селянській сім'ї. Навчався у Комишнянській середній школі. З початком радянсько-німецької війни і гітлерівської окупації його батько пішов у партизанський загін, що виник у навколишніх лісах, за що Дмитро та його матір постійно зазнавали переслідуваннь. На початку 1942 р. німці схопили Дмитрового батька і розстріляли. Того ж року матір забрали на невільницькі примусові роботи в Німеччину. У вересні 1943 вісімнадцятирічний Д.Залізняк потрапляє на фронт. У вересні 1944 р. отримав важке поранення і контузію, втратив зір, слух, руку. після тривалого госпітального лікування зір і частково слух повернулися. У 1948 р. Дмитро Залізняк вступив до Комуністичної партії. З 1947 до 1949 – завідуючий фермою Клюшниківського колгоспу «Другий більшовицький засів». Потім п'ять років навчання в Полтавському сільськогосподарському інституті, де 1954 року здобуває звання вченого зоотехніка. Працював зоотехніком у Лохвицькій МТС. Стан здоров'я різко гіршає, і Дмитро Залізняк перебуває на пенсії (інвалід Вітчизняної війни другої групи). Згодом завідує сільською бібліотекою в рідній Клюшниківці. З весни 1960 року працює в комишнянській районній газеті «Колгоспне слово» (1960-1962). З 1962 – інструктором райкому партії: спочатку в Комишні, а пізніше (й до останнього дня свого життя) – в Миргороді. Загинув 26 вересня 1963 року. Похований у рідних Залізняках. Творчість 1957 року в комишнянській районній газеті вперше побачили світ його ліричні поезії та гумористичні «усмішки». Згодом сатиричні мініатюри, байки, віршовані приказки друкувалися в районній, обласних та республіканських виданнях, серед них «Молодь України», журнали «Дніпро», «Перець». Поет подавав добрі надії. М.Рильський писав Д.Залізняку: «У Вас хороше відчуття життя, таке потрібне для поезії». Ф.Роговий: \"Важко встановити, коли було написано першу поетичну строфу чи гумореску. Але можна впевнено твердити: все своє свідоме життя Дмитро Залізняк не розлучався ні на мить з творчими намірами в художній літературі, готував себе до великого твору. Тому пильно вдивлявся в життя, слухав його серцем, занотовував безліч спостережень, подій, фактів, записував влучні вирази й окремі слова, читав, розмірковував. Десь у дорозі, на ходу, в автобусі, на мотоциклі чи на підводі тулив рядок до рядка, «припасовував, підгонив», аби з гарного вилущити краще, досягти успіху, а там і художньої майстерності. Працюючи в газеті, багато писав і друкував лірики – трудової, громадянської: про дівчину доярку, про потомственого тракториста, про молодість, про свої сподівання. І все виходило по-своєму – свіжо, щиро й безпосередньо. І в інтонаціях, і в ритмі, і в доборі лексики та засобів вираження відчувається авторова натура: тепло його тривожно справедливої душі, невпокійливого серця. За крутою долею не встиглося талантові розквітнути, але в гуморі й сатирі Дмитро Залізняк зажив помітних творчих удач. Його твори друкують журнали «Дніпро», «Перець», інші видання. Їх часто читають зі сцени, передають по радіо. Молодому авторові багато допомагали письменники Дмитро Білоус, Олександр Ковінька, Олесь Юренко, з якими він активно спілкувався\". Українська поетка Світлана-Майя Залізняк є племінницею Дмитра Олександровича.", "version_id": "16439592135604218873"},
{"wikidata_id": "Q2220806", "text": "Завітинський район Географія Район розташований у крайній східній частині області. На заході межує із Зимовніківським та Дубовським районами, на півдні — із Ремонтненським районом, на сході та півночі — із Калмикією, на півночі — з Волгоградською областю. Історія Волгодонський район був утворений 1926 року. 1932 року район був ліквідований, а його територія передана до складу Ремонтненського району. 1935 року він був знову поновлений у зв'язку з розукрупненням районів Азово-Чорноморського краю. У період 1963–1965 років район був ліквідований із передачею його території до Ремонтненського району. Населення Населення району становить 16861 особа (2013; 17250 в 2010). Економіка Район є сільськогосподарським, тут працює понад 200 фермерських господарств, які займаються в основному тваринництвом, так як територія району розташована у межах ризиковано землеробства. Розвивається переробна промисловість сільськогосподарської продукції.", "version_id": "9138086492687340048"},
{"wikidata_id": "Q9567", "text": "Almirante Latorre (1914) Історія служби На початку Першої світової війни, коли будівництво корабля наближалась до завершення, викуплений Великою Британією і в 1915 році включений до складу Королівського флоту під назвою HMS Canada (1913). Брав участь в Ютландській битві, випустивши у її ході 42 14-дюймових і 109 6-дюймових снарядів, втрат та пошкоджень не мав. HMS Canada був одним з найбільш швидкохідних лінійних кораблів Королівського флоту, розвинувши на випробуваннях 16 травня 1918 року швидкість 24,3 вузла. Потужність при цьому становила 52 682 к. с. при частоті обертання 335,5 об/хв. У квітні 1920 року Canada був повторно проданий Чилі де, під початковою назвою, став флагманом чилійського флоту. Після атаки на Перл-Гарбор США звернулося до Чилі з пропозицією продати лінкор для заміщення втрачених власних лінкорів, але ця пропозиція була відхилена. У 1959 році розрізаний на метал в Японії.", "version_id": "878305365255218446"},
{"wikidata_id": "Q545842", "text": "Еспінасс-Возель Економіка 2010 року серед 601 особи працездатного віку (15—64 років) 457 були активними, 144 — неактивними (показник активності 76,0%, у 1999 році було 72,0%). З 457 активних мешканців працювало 417 осіб (217 чоловіків та 200 жінок), безробітними було 40 (20 чоловіків та 20 жінок). Серед 144 неактивних 39 осіб було учнями чи студентами, 68 — пенсіонерами, 37 були неактивними з інших причин. У 2010 році у муніципалітеті числилось 369 оподаткованих домогосподарств у яких проживали 904,5 особи, медіана доходів виносила 19 565 євро на одного особоспоживача.", "version_id": "15253331400091980656"},
{"wikidata_id": "Q4081915", "text": "Бєліков Михайло Олександрович Біографія Народився 28 лютого 1940 року у м. Харкові. У 1963 році закінчив Всесоюзний державний інститут кінематографії у м. Москва (майстерня Б. Волчека). Того ж року почав працювати на Київській кіностудії ім. О. Довженка. У 1973–1974 роках навчався на Вищих режисерських курсах у Москві. З 1987 року — перший секретар правління, з 1996 по 2005 рік — Голова Спілки кінематографістів України. Був одним із засновників Національної академії мистецтв України. Нагороджений Золотою медаллю АМУ (2010). Обирався народним депутатом Верховної Ради СРСР. Помер М. О. Бєліков 27 березня 2012 року, похований на кладовищі смт. Козин.", "version_id": "13803592835543874495"},
{"wikidata_id": "Q12139744", "text": "Переможець Амур Опис твору Мистецтво бароко полюбляло алегорії. Алегорія в людській подобі дозволяла в візуальній формі відтворити як конкретні, так і які завгодно абстрактні категорії чи поняття. Алегоріями могли бути - Математика, Справедливість, Любов чи сумнівні переваги впливової політичної особи, яку бажали улестити. Серед поширених алегорій в Італії 17 століття - Амур переможець. Генетично алегорію кохання в Італії вели від латиського прислів'я Amor Vincit Omnia - Кохання перемагає все. Радісну, надзвичайно сміливу для доби композицію на тему «Амур-переможець» створив у 1603 році навіть похмурий Караваджо, схильний до драматичних, а не до радісних тем. Картина стала окрасою картинної галереї римського банкіра і мецената Караваджо - Вінченцо Джустініані. Скандально сміливу картину знали і художники Фландрії, активні діячі і розробники стилістики бароко в європейському мистецтві. Їх однаково зацікавили і оголена натура, і конкретний натюрморт понизу композиції Караваджо. Власний варіант подібної композиції створив і антверпенський художник Томас Віллібортс Босхарт. Він творчо переробив знахідки уславленого італійця, відмовившись і від темних кольорів, і від вертикальної композиції, і від пристрасних почуттів попередника. Перед нами - розкішна, горизонтально видовжена і суто декоративна композиція на модну тему. Вона не зачепить сильно уяву, не дуже натисне на релігійні і сором'язливі почуття глядача-вірянина. Вона лише здатна прикрасити палацову стіну чи кабінет багатого прихильника мистецтв. Чорнявий хлопець Караваджо в композиції Босхарта стає білявим, а його оголеність чемно прикриває багата червона драперія. Алегорична постать відсунута вбік, а головне місце в картині належить майстерно створеному натюрморту. Митець з Антверпена, що співпрацював з майстром натюрмортів Франсом Снейдерсом, наблизився в картині до снейдерсових крамниць з овочами и дичиною, які замінив на атрибути війни і миру. Атрибути миру уособлюють - наукові і музичні інструменти. Не забув художник і про палітру, яку розмістив поряд з ногами Амура. Загрозливі атрибути війни уособлюють парадні лицарські обладунки рідкісної краси і руїни якоїсь споруди, а також уламок велетенської, можливо, античної скульптури. Караваджо прожив недовге, насичене неприємними пригодами і тяжкою працею життя, що трагічно обірвалося на 38 році. На відміну від Мікеланджело Буонарротті, він не бачив, що стає засновником нового стилю. Йому було не до того. Бо неприємний плин трагічних подій пришвидшився настільки, що було не до споглядань. Караваджо не мав міцної художньої освіти і творив себе як художника - сам. Караваджо - автодидакт за малим чи великим рахунком. Караваджо навчався у природи, у суворої до нього реальності. Тому так багато простонародних типів в його картинах. Тому майже нема портретів аристократів, фресок в палацах і пейзажів. Але навіть недоліки освіти і майстерності Караваджо стануть його перевагами. Він не співвідносив свої твори з вимогами аристократичного «Величного стилю», а наповнював їх справжніми почуттями демократичного, народного оточення, почуттями, які добре знав і сам. Тому такий справжній відчай у апостола в «Поцілунку Іуди», тому така щира несподіванка в «Обиранні Христом апостола Матвія», тому такий сум і скорбота в «Покладанні у гроб», бо ховають найкращого і незамінного, якому б ще жити на радість громади. Караваджо - великий реаліст. Але він ніколи не був караваджистом. Ті розкрадали його знахідки, його композиції, облегшували і емоційне навантаження, і сутність трагічних образів. Одним з розкрадачів сміливих знахідок Караваджо став і майстерний художник з Антверпена.", "version_id": "7479032816919680350"},
{"wikidata_id": "Q764772", "text": "Турнір пам'яті Віктора Баннікова Історія Турнір заснований 1998 року як змагання юнацьких команд українських клубів, в першому турнірі брали участь 12 команд. Переможцями стали клуби АТЕК і київське «Динамо». Наступного року в турнірі взяли участь 16 клубів з різних країн, з 2002 року на турнірі виступають лише юнацькі збірні. Головним невдахою турніру є збірна Росії, яка жодного разу не змогла здобути перемогу на турнірі, і програла чотири фінальних поєдинки. 2014 і 2015 роках турнір був скасований у зв'язку з відмовою учасників змагань їхати в Україну через російську агресію. В 2016 турнір був поновлений.", "version_id": "7130759071858578364"},
{"wikidata_id": "Q3794820", "text": "Чернець з Монци Сюжет Дія фільму відбувається в 17 столітті. Герой фільму — швець Паскуале Чіччіакальда (Тото). І йому завжди не щастить. Він добре працює, але, на жаль, він вміє робити взуття тільки для правої ноги. Тому він нічого не заробляє. І не може платити податки. І одного разу він змушений бігти разом з одним Мамоціо (Ермініо Макаріо) і своїми 12 дітьми. Щоб уникнути переслідувань господаря села, втомленого від ухилення від сплати податків. Але Паскуале і вся його компанія знаходять незабаром іншу роботу. Бідняк і його спільник, переодягаються ченцями, разом з дітьми, які прикидаються дітьми божественного Провидіння, і вкриваються в замку дона Еджідіо (Ніно Таранто). Багатий і жорстокий синьйор, який тримає в ув'язненні красуню Ф'йоренцу (Ліза Гастоні), щоб потім на ній одружитися. Але вона не прагне вийти за нього заміж, бо закохана в Мануеля (його теж грає Тото). І вона просить бідолаху Паскуале допомогти. Адріано Челентано разом з Доном Бакі в епізодичній ролі переодягнених ченців, випрошують милостиню під пісню «La Carità».", "version_id": "11239655277024646454"},
{"wikidata_id": "Q108886", "text": "Гаррісон Шмітт Біографія У 1957 закінчив Каліфорнійський технологічний інститут, здобув ступінь бакалавра за фахом геологія. У 1957–1958 слухав курс лекцій в Університеті Осло (Норвегія). У 1964 здобув ступінь доктора наук з геології в Гарвардському університеті. Працював у Геологічному управлінні Осло, Геологічному управлінні США (штат Нью-Мексико і Монтана) і протягом двох років геологом на Алясці. З 1965 — в групі астронавтів Національного управління з аеронавтики і дослідження космічного простору США. Безпосередньо перед приходом у Центр пілотованих космічних кораблів США працював у відділі астрогеології Геологічного управління США штат Аризона), де брав участь в складанні карт Місяця і планет. Політ на Місяць 7-19 грудня спільно з Ю. Сернаном і Р. Евансом здійснив політ на Місяць як пілот Місячної кабіни космічного корабля «Аполло-17». Місячна кабіна зі Шміттом і Сернаном примісячилася в районі гір Тавр і кратера Літров 11 грудня 1972. На Місяці Шмітт пробув 75 годин, включаючи 3 виходи на його поверхню загальною тривалістю 22 години 5 хвилин. При пересуванні по Місяцю Шмітт і Сернан користувалися місяцеходом. Політ тривав 12 діб 9 годин 51 хвилину.", "version_id": "8728161377969327813"},
{"wikidata_id": "Q12111786", "text": "Колосов Микола Григорович (Герой Радянського Союзу) Життєпис Народився 19 грудня 1914 року в селі Малому Рижковому (тепер Кромського району Орловської області) в селянській родині. Росіянин. Член КПРС з 1939 року. Закінчив Кромську середню школу. Працював інспектором по заготівлях, директором маслозаводу в Кромах. У 1935 році призваний до лав Червоної Армії. У 1937 році демобілізувався. Вдруге призваний в липні 1941 року. У 1942 році закінчив Брянське військово-політичне училище. У боях радянсько-німецької війни з червня 1942 року. 28 січня 1945 року під артилерійським і мінометним вогнем противника капітан М. Г. Колосов переправив гармати батареї через річку Одер у районі населеного пункту Домбзен за 10 кілометрів на південь від польського міста Сьцінави. У цьому бою капітан М. Г. Колосов вміло організував відбиття численних контратак ворога. Указом Президії Верховної Ради СРСР від 10 квітня 1945 року за вміле командування артилерійською батареєю і проявлені при цьому мужність і героїзм капітану Миколі Григоровичу Колосову присвоєно звання Героя Радянського Союзу з врученням ордена Леніна і медалі «Золота Зірка» (№ 6095). З серпня 1946 року М. Г. Колосов — у запасі. У 1955 році закінчив Вищу школу харчової промисловості СРСР. Працював генеральним директором виробничого об'єднання підприємств дріжджової промисловості України. Жив у Києві. Помер 20 лютого 1999 року. Похований у Києві на Байковому кладовищі. Нагороди Нагороджений орденом Леніна, орденом Олександра Невського, орденом Вітчизняної війни 1-го ступеня, орденом Вітчизняної війни 2-го ступеня, орденом Червоної Зірки, медалями.", "version_id": "8516443026803467194"},
{"wikidata_id": "Q561609", "text": "Нельсон Гутьєррес Клубна кар'єра Народився 13 квітня 1962 року в місті Монтевідео. Вихованець футбольної школи клубу «Пеньяроль». Дорослу футбольну кар'єру розпочав 1980 року в основній команді того ж клубу, в якій провів п'ять сезонів. Згодом з 1984 по 1996 рік грав у складі команд клубів «Атлетіко Насьйональ», «Рівер Плейт», «Лаціо», «Верона», «Логроньєс» та «Пеньяроль». Протягом цих років чотири рази виборював титул чемпіона Уругваю, ставав чемпіоном Аргентини, володарем Кубка Лібертадорес, володарем Міжконтинентального кубка. Завершив професійну ігрову кар'єру у клубі «Дефенсор Спортінг», за команду якого виступав протягом 1997 року. Виступи за збірні 1979 року залучався до складу молодіжної збірної Уругваю. 1983 року дебютував в офіційних матчах у складі національної збірної Уругваю. Протягом кар'єри у національній команді, яка тривала 8 років, провів у формі головної команди країни 57 матчів. У складі збірної був учасником розіграшу Кубка Америки 1983 року, титул континентального чемпіона, чемпіонату світу 1986 року у Мексиці, розіграшу Кубка Америки 1987 року в Аргентині, здобувши титул континентального чемпіона, розіграшу Кубка Америки 1989 року у Бразилії, де разом з командою здобув «срібло», чемпіонату світу 1990 року в Італії.", "version_id": "16315944264265060997"},
{"wikidata_id": "Q151972", "text": "Жозефіна Бейкер Життєпис Жозефіна Бейкер — позашлюбна донька музиканта-ударника єврейського походження Едді Карсона (за деякими даними) та прачки-негритянки Керрі Макдональд. 1907 року народився брат Жозефіни Річард, а їхній батько покинув сім'ю. 1911 року мати Жозефіни вийшла заміж вдруге, в цьому шлюбі народилися ще дві сестри Жозефіни. Вітчим Жозефіни та Річарда Артур Мартін усиновив дітей. 2 липня 1917 року сім'я Жозефіни пережила різанину, в результаті якої за різними даними в Сент-Луїсі загинуло більше сотні людей. Ці події дуже вплинули на Жозефіну, і згодом вона стала затятим борцем з расизмом. У віці 13 років мати видала Жозефіну заміж за Віллі Велса, який був набагато старший за неї. У той же рік відбулися перші виступи Жозефіни статисткою в театрі «Букер Вашингтон» (англ. Booker Washington Theatre) в Сент-Луїсі. Шлюб з Велсом протримався всього лише кілька тижнів. 1921 року Жозефіна вийшла заміж за провідника на залізниці Віллі Бейкера. Розлучившись з ним 1925 року, вона продовжувала носити його прізвище все життя. Кар'єра Творча кар'єра Жозефіни почалась у 16 років у «Стандарт Театрі» (англ. Standard Theatre) у Філадельфії. Пізніше вона переїхала у Нью-Йорк і отримала роботу у водевілі, з яким вона півроку їздила по країні. З 1923 по 1924 року Жозефіна — хористка в музичній комедії «Shuffle Along» в Нью-Йорку та виступала в негритянському ревю «The Chocolate Dandies». Після своїх виступів у нью-йоркському клубі «Plantation Club» Жозефіна отримала роботу в «La Revue Nègre», прем'єра якого відбулася в Парижі 2 жовтня 1925 року в «Театрі на Єлисейських полях». Своїми танцем Жозефіна стрімко завоювала визнання паризької публіки, яка в її виконанні вперше побачила танець чарльстон. У 1926—1927 роках Бейкер стала зіркою Фолі-Бержер. Вона виступала в двох ревю у своїй знаменитій банановій спідниці. Після виступу в Берліні німецькі нудисти, для яких Жозефіна стала символом свободи, запропонували їй відвідати їх співтовариство, але отримали ввічливу відмову. Через її неймовірні костюми і танці Жозефіні було заборонено виступати у Відні, Празі, Будапешті та Мюнхені, що робило танцівницю ще привабливішою для публіки. На борту корабля «Джуліо Чезаре» (Giulio Cesare) Жозефіна співала в каюті Ле Корбюзьє, який малював її голою, а після цього створював свої нові будівлі в дусі її танців. Після зустрічі з Жозефіною Корбюзьє побудував свою віллу «Савой» (фр. Villa Savoye). 1934 року Бейкер зіграла провідну роль в опері Жака Оффенбаха 1875 року в театрі «Маріні» (фр. Marigny) на Єлисейських Полях у Парижі, прем'єра якої відбулась у грудні того ж року. 1937 року Бейкер повернувшись у Францію після гастролей у США, вийшла заміж за Жана Ліона, єврея за походженням, і отримала французьке громадянство. Жозефіна настільки полюбила нову батьківщину, що з початком Другої світової війни погодилась шпигувати на користь Франції. Мотивів для такої діяльності було немало, адже крім того, що вона сама була чорною, її чоловік був євреєм. Популярність допомогла їй шпигувати, Бейкер відвідувала кафе, посольства, де завжди могла почути потрібну їй інформацію. Після війни Бейкер за свою підпільну діяльність з рук генерала Шарля де Голля отримала медаль «медаль Опору», а також стала кавалером ордена Почесного легіону. У січні 1966 року Фідель Кастро запросив Жозефіну на Кубу для виступу в музичному театрі в Гавані. У квітні того ж року на її виступ прийшла рекордна кількість глядачів. 1973 року Бейкер відкрила Карнегі-хол. 1974 року вона з'явилась на вечорі Royal Variety Performance у театрі «Лондон Палладіум». Правозахисна діяльність Знаходячись у Франції, Бейкер підтримувала рух із захисту цивільних прав у США в 1950-х роках. Вона усиновила дванадцять сиріт, тим самим протестуючи проти расизму. 1951 року Бейкер звинуватила Шермана Біллінгслі в Манхеттені, вона стверджувала, що їй було відмовлено в обслуговуванні. Пізніше журналіст газети «Нью-Йорк Таймс» зв'язався з Жан-Клодом Бейкером, сином Жозефіни. Він вказав, що читав справу матері, яку вело ФБР, і на його думку чутки про інцидент з його матір'ю занадто перебільшені. Бейкер працювала в Національній асоціації сприяння прогресу кольорового населення (англ. National Association for the Advancement of Colored People). 1963 року вона виступила на марші у Вашингтоні на стороні Мартіна Лютера Кінга. Одягнена у форму Вільної Франції, з медаллю ордена Почесного легіону, вона була єдиною жінкою на мітингу. Після вбивства Кінга його вдова Коретта Скотт Кінг запропонувала Жозефіні зайняти місце її чоловіка. Після багатьох днів роздумів Бейкер відмовилась, пояснюючи це тим, що її діти «занадто маленькі, щоб втрачати свою матір». Особисте життя Бейкер усиновила дванадцять дітей. 1941 року вона сама народила мертву дитину, після чого їй були змушені зробити гістеректомію. Усиновленими дітьми жінки були дві доньки французького походження: Маріанна, народжена у Франції та Стелліна, народжена в Марокко, а також десять синів: Акіо, корейського походження, Жанно, японського походження, Луїс, колумбійського походження, Ярі, народжений у Фінляндії, французького походження Жан-Клод і Ноель, Мойс, ізраїльського походження, Брагім, івуарійського походження та Мара венесуельського походження. Протягом певного часу Жозефіна жила з дітьми та великою кількістю персоналу в замку Шато-де-Міланд у провінції Дордонь. Є свідчення того, що Бейкер була бісексуалкою. Її син Жан-Клод і співавтор Кріс Чейс у книзі «Жозефіна: голодне серце» (англ. Josephine: The Hungry Heart) стверджую, що Жозефіна брала часть у численних лесбійських сценах, як до так і після весілля. Вони навіть перерахували всіх жінок по імені: Клара Сміт, Евелін Шеппард, Бейсі Еллісон, Ада Сміт і Мілдред Смалвуд. Всі вони були чорношкірі, знайомилась вона з ними під час своїх гастролей. Є докази її роману з мексиканською художницею Фрідою Кало, хоч у книжці про це не згадується. Смерть 8 квітня 1975 року відбулась прем'єра шоу «Жозефіна», яким знаменита танцівниця відсвяткувала п'ятдесятиріччя своєї сценічної діяльності. Незабаром після нього у Жозефіни Бейкер стався крововилив у мозок, від наслідків якого вона померли 12 квітня того ж року. Жозефіна стала першою американкою, похованою у Франції з військовими почестями, її поховали в Монте-Карло. Пам'ять Місце Жозефіни у Монпарнасі названо її іменем. Її було включено до списку St. Louis Walk of Fame, який включає список відомих людей з Сент-Луїсу, які зробили внесок у культури США, а також до Зали відомих людей з Міссурі (Hall of Famous Missourians).", "version_id": "15710972449780144881"},
{"wikidata_id": "Q13598", "text": "Венісьє Економіка 2010 року серед 37 197 осіб працездатного віку (15—64 років) 25 901 була активною, 11 296 — неактивними (показник активності 69,6%, у 1999 році було 66,6%). З 25 901 активної мешканців працювало 20 898 осіб (11 386 чоловіків та 9512 жінок), безробітними було 5003 (2612 чоловіків та 2391 жінка). Серед 11 296 неактивних 3738 осіб було учнями чи студентами, 2381 — пенсіонерами, 5177 були неактивними з інших причин. У 2010 році в муніципалітеті числилось 23022 оподатковані домогосподарства у яких проживали 60818,5 особи, медіана доходів виносила 13 097 євро на одного особоспоживача", "version_id": "8625749734046485753"},
{"wikidata_id": "Q522047", "text": "Мелба (Айдахо) Географія Мелба розташована за координатами 43°22′25″ пн. ш. 116°31′56″ зх. д. ( 43.373494, -116.532283). За даними Бюро перепису населення США в 2010 році місто мало площу 1,03 км², з яких 1,02 км² — суходіл та 0,02 км² — водойми. Перепис 2010 року За даними перепису 2010 року, у місті проживало 513 осіб у 171 домогосподарствах у складі 133 родин. Густота населення становила 507,9 ос./км². Було 197 помешкань, середня густота яких становила 195,0/км². Расовий склад міста: 78,9% білих, 0,2% афроамериканців, 0,2% азіатів, 17,7% інших рас, а також 2,9% людей, які зараховують себе до двох або більше рас. Іспанці та латиноамериканці незалежно від раси становили 24,6% населення. Із 171 домогосподарств 45,0% мали дітей віком до 18 років, які жили з батьками; 57,9% були подружжями, які жили разом; 15,2% мали господиню без чоловіка; 4,7% мали господаря без дружини і 22,2% не були родинами. 21,1% домогосподарств складалися з однієї особи, в тому числі 11,1% віком 65 і більше років. У середньому на домогосподарство припадало 3,00 мешканця, а середній розмір родини становив 3,38 особи. Середній вік жителів міста становив 32,8 року. Із них 33,5% були віком до 18 років; 7,3% — від 18 до 24; 27,9% від 25 до 44; 21,2% від 45 до 64 і 10,3% — 65 років або старші. Статевий склад населення: 53,2% — чоловіки і 46,8% — жінки. Середній дохід на одне домашнє господарство становив 47 481 долар США (медіана — 41 154), а середній дохід на одну сім'ю — 49 359 доларів (медіана — 43 000). За межею бідності перебувало 16,4 % осіб, у тому числі 17,4 % дітей у віці до 18 років та 4,8 % осіб у віці 65 років та старших. Цивільне працевлаштоване населення становило 177 осіб. Основні галузі зайнятості: освіта, охорона здоров'я та соціальна допомога — 23,7 %, роздрібна торгівля — 12,4 %, мистецтво, розваги та відпочинок — 10,2 %.", "version_id": "6248415966647770134"},
{"wikidata_id": "Q42398", "text": "Шолохов Михайло Олександрович Походження Мати Михайла Шолохова — Анастасія Чорняк була етнічною українкою. Предки її були панщанними селянами на Чернігівщині. Володар селян — російський поміщик Попов, на початку ХІХ століття перевів своїх кріпаків з Сіверщини на Дін, у маєток Ясенівку. Тут українські селяни жили укупі, як і в Україні, зберігаючи на Донщині свій національний уклад. Анастасія Чорняк (або по-російському Черникова), рано залишившись сиротою, пішла в найми до панського маєтку покоївкою. Поміщиця Попова силоміць віддала її заміж за сина козачого отамана Кузнєцова. Але Анастасія кохала іншого — гуртівника (або «шибая» по-місцевому), уродженця Рязанської губернії Олександра Шолохова, який шукав на Дону кращого заробітку. Шолохов вкрав Анастасію, і вони жили разом на хуторі Кружилині, де в них і народився син Михайло. Бувши позашлюбною дитиною, Михайло до 7 років мав прізвище свого офіційного батька — Кузнєцов, і тільки по смерті останнього 1912-го року, Олександр і Анастасія повінчалися, а їхній син став з Кузнєцова Шолоховим. Зростаючи на хуторі Кружилині, неподалік від Ясенівки, Михайло Шолохов з малих літ знаходився в переважно українському середовищі. Ставши дорослим, він згадував, як у дитинстві постійно чув від матері казки й пісні українською мовою. 1954-го року, виступаючи на III-му з'їзді письменників України, Шолохов сказав: «Моя мати з дитинства прищепила мені любов до українського народу, до українського мистецтва, до української пісні — однієї з наймилозвучніших у світі». Життєпис Народився 11(24) травня 1905 року на хуторі Кружилині Донецького округу Області війська Донського (зараз Шолоховський район Ростовської області Росії). Навчався в церковно-приходській школі, згодом у гімназії, де через початок революції і громадянської війни обірвав навчання на четвертому класі. Шолохов служив у станичному ревкомі, добровольцем вступив до продовольчого загону. В кінці 1922 року приїхав до Москви, де мав намір продовжити навчання. Тут познайомився з письменниками групи «Молода гвардія». Одночасно підпрацьовував. 1923 року в газеті «Юношеская правда» було надруковано перший фейлетон «Испытание», наступного року світ побачило його перше оповідання «Родинка». 1925 року відбулася зустріч із О. Серафимовичем, що «сказав схвалення і визнання». Згодом М. Шолохов вважав О. Серафимовича одним із перших своїх учителів. В газетах і журналах того часу з'являються оповідання Шолохова, пізніше об'єднані в збірки «Донські повісті» та «Вогневий степ». В кінці 1926 почав нібито писати роман «Тихий Дон», першу книгу якого було опубліковано на початку 1928. Вона одразу здобула визнання і позитивні відгуки Максима Горького та Олександра Серафимовча. 1929 року вийшла друга книга «Тихого Дону». Шолохов мав тісні відносини з головою СРСР Йосипом Сталіним. У 1933 Шолохов неодноразово надсилав Сталіну листи, де скаржився на зловживання донського крайового керівництва, яке встановило такий план зерноздачі, який, по суті, означав голодну смерть для тамтешніх російських селян. Під час Другої світової війни М. Шолохов був військовим кореспондентом газет «Правда» та «Красная звезда», нібито часто виїжджав на фронт. В післявоєнні роки віддавав багато часту громадській діяльності, зокрема брав участь у роботі Всесвітнього конгресу діячів науки та культури на захист миру. 1965 року Шолохову було присуджено Нобелівську премію з літератури за роман «Тихий Дін». Насправді Шолохов своїх творів ніколи не писав, а був не більше ніж «обличчям» успішного літературного проекту радянських спецслужб, на який працювали численні радянські літератори і який врешті-решт приніс для СРСР престижну Нобелівську премію. 1984 року помер у рідній станиці Вєшенській.", "version_id": "7476814901085239745"},
{"wikidata_id": "Q140483", "text": "Turbinicarpus lophophoroides Ареал Мексика (штат Сан-Луїс-Потосі). На батьківщині іноді ростуть на засолених ґрунтах. Опис Стебло одиничне з великим горбкуватим коренем, іноді плоско-кулясте або трохи видовжене, 2,5-3,5 см заввишки і 4-4,5 см у діаметрі. У дорослих рослин апекс прихований в густій білій або сріблясто-сірій шерсті або волосках, крізь які пробиваються дещо зігнуті колючки. Колір стебла — тьмяно- або темно-зелений. Ребра розділені на рідкорозташовані горбки, 2-4 мм висоти. Ареоли витягнуті, молоді з біли пухом, пізніше — оголені. Колючок 2-5, 4-8 мм завдовжки, міцні голкоподібні або витончені шилоподібні, плоско розчепірені і часто трохи пригнуті до стебла. Центральна голка 1, пряма, трохи вигнута догори, до 1 см завдовжки. Всі колючки гладенькі, чорні, пізніше сірі, іноді з темним кінчиком. Квітки до 3,5 см шириною, майже чисто білі і шовковисті, з блідо-рожево-пурпуровим відтінком. Принципи культивування Загальні для роду Турбінікарпус. Розмноження Розмножуються переважно насінням.", "version_id": "11138218578925087020"},
{"wikidata_id": "Q1185937", "text": "Демодулятор Демодуля́тор — пристрій, що здійснює демодуляцію (детектування). Демодулятори широко застосовуються в різних галузях техніки, пов'язаних з передаванням та перетворенням сигналів (повідомлень), зокрема в техніці зв'язку, в автоматичному контролі та керуванні технологічними процесами, у вимірювальній техніці, в ЕОМ. Синхронне детектування Один з найпоширеніших методів демодуляції - синхронне детектування. При синхронному детектуванні модульований сигнал помножується на опорне коливання з частотою несучого коливання. Фізичний амплітудний спектр сигналів після демодуляції подібний спектру двонапівперіодного детектування, але однозначно співвідноситься зі спектром вхідного модульованого сигналу: амплітуди гармонік модульованого сигналу на частоті 2ω вдвічі менше амплітуд вхідного сигналу, постійна складова дорівнює амплітуді несучої частоти ω і не залежить від глибини модуляції, амплітуда інформаційного демодульованого сигналу в 2 рази менше амплітуди вихідного сигналу, що модулюється. Чудовою особливістю синхронного детектування є повна незалежність від глибини модуляції, тобто коефіцієнт модуляції сигналу може бути більше 1. Однак при синхронному детектуванні потрібне точне співпадіння фаз і частот опорного коливання демодулятора і несучьої гармоніки АМ-сигналу.", "version_id": "17447849703751435145"},
{"wikidata_id": "Q4056328", "text": "Автомобіль, скрипка і собака Клякса Сюжет В Таллінні, у великому дворі, оточеному старими обшарпаним двоповерховими будинками, живуть герої цього фільму. Два шкільних товариша закохані в найкрасивішу дівчинку двору. Один з них, Олег — майстер на всі руки — возиться з машинами й іншими залізяками, а інший — Давид — вчиться грати на скрипці. Старша сестра дівчинки закінчує школу, але уроки не лізуть їй в голову, і їй допомагають їх вчити то однокласник, то репетитор… А ще у неї є маленький братик Кузя. Він — творець. Зі знайомого чорного собаки за допомогою зубної пасти він робить «зербу» (так він називає зебру). А взагалі-то у нього є мрія — щоб у нього було багато-багато кішок. Адже з них легко зробити мавп. А з кожної мавпи досить просто зробити ведмедя. А вже з ведмедів неважко зробити собі товаришів!", "version_id": "17094730782496634066"},
{"wikidata_id": "Q1361293", "text": "Polyommatus eros Назва Вид названий на честь давньогрецького бога кохання Ероса. Поширення Вид фрагментарно поширений в Європі (Піренеї, Альпи, Апенніни, Балкани) та у Західній та Центральній Азії до Гімалаїв. В Україні вид рідкісний та локально трапляється на Поліссі. Опис Розмах крил 23-28 мм. У самців крила по верхній стороні блакитні, неширокий край — темний. На задніх крилах ряд майже чорних цяток примикає до темного краю. Нижня частина крил світло-сіра з блідим малюнком. У самиць верхня сторона крил коричневого забарвлення, по краю розкидані жовто-помаранчеві цятки. Нижня частина крил темніша.", "version_id": "14001695795293086595"},
{"wikidata_id": "Q711191", "text": "Ду Сігуй Життєпис Народився 1874 року в провінції Фуцзянь. Наслідуючи старшому брату, пішов служити на флот. 1902 року закінчив Флотське училище у Цзяннані, після чого виїхав на навчання до Великої Британії. Повернувшись на батьківщину 1904 року, отримав пост старшого помічника на судні «Хайтянь». У липні 1911 року отримав під командування корабель «Цзянчжень». Під час Учанського повстання 1911 року Юань Шикай наказав вести «Цзянчжень» вверх по Янцзи на його придушення. Зорієнтувавшись в обстановці, Ду Сігуй разом із судном перейшов на бік повстанців, заклавши базу республіканського флоту. Той заколот моряків призвів до відставки морського міністра Са Чженьбіна. Потім відбулось повстання в Цзюцзяні, й Ду Сігуй отримав від революційної влади під командування корабель «Хайжун», з яким повернувся до Ханькоу, допомагаючи оплоту китайської революції відбиватись від цінських військ. Відстоявши Ухань, флот спільно з сухопутними військами вирушив вниз течією Янцзи, поширюючи революцію на провінції Аньхой і Хубей. Після того, як Юань Шикай став президентом Китайської республіки, Ду Сігуй перейшов у підпорядкування до пекінського уряду. У грудні 1912 року Ду Сігуй отримав звання капітана 1-го рангу. 1913 року, під час Другої революції, Ду Сігуй брав участь у придушенні повстання, однак коли 1915 року почалась війна на захист республіки, Ду Сігуй повернув зброю проти Юань Шикая. Після смерті останнього він знову почав підкорятись Бейянському уряду, а в серпні 1917 року став командувачем 2-ї ескадри. Після вступу Китаю до Першої світової війни на боці Антанти захоплював на Янцзи німецькі й австро-угорські судна. Під час мілітаристських міжусобиць, що почались у Китаї, Ду Сігуй підтримав Чжилійську кліку та її лідера У Пейфу. 1921 року він отримав звання віце-адмірала. Коли 1922 року спалахнула перша чжилійсько-фентяньська війна, Ду Сігуй перерізав комунікації Фентяньської кліки, зробивши свій внесок до перемоги чжилійців. 1923 року отримав пост командувача флоту Китайської Республіки. Після того, однак, у нього почався конфлікт із командувачем 1-ї ескадри Лінь Цзяньчжаном, якого підтримувала Аньхойська кліка. Друга чжилійсько-фентяньська війна 1924 року завершилась поразкою чжилійців, а Ду Сігуй втратив свій пост. У грудні 1925 року Чжилійська кліка знову опинилась при владі, й Ду Сігуй знову став командувачем флоту. Коли 1926 року анти-фентяньська війна призвела до усунення від влади Дуань Ціжуя, в Пекіні почалась низка слабких урядів на чолі з компромісними постатями, що змінювали одне одного. В липні-вересні Ду Сігуй, якого підтримала Фентяньська кліка, очолив уряд країни і тимчасово виконував обов'язки президента. Розпочатий Гоміньданом Північний похід зробив владу пекінського уряду номінальною, й у березні 1927 року Ду Сігуй разом з підпорядкованими йому кораблями офіційно перейшов на бік НРА. У листопаді 1929 року Ду Сігуй був відряджений урядом у поїздку Європою, США та Японією з метою вивчення справ у галузі військово-морського флоту. В липні 1931 року він отримав звання адмірала. Помер Ду Сігуй 1933 року в Шанхаї.", "version_id": "15745572755489395609"},
{"wikidata_id": "Q2666550", "text": "Лемпворк Лемпворк (англ. lampwork, від lamp — «лампа, паяльник» + work — «робота»), флеймворк (англ. flamework, від flame — «полум'я») — художня обробка скла в полум'ї паяльника. Обробка скла була відома нашим предкам дуже давно, але робота зі склом в розумінні лемпворкера полягає в тому, що в полум'я повітряно-пропанового, кисневого, водневого або плазмового паяльника вноситься скляна трубка певного кольору, і наноситься на металевы мандрелы покриты сепаратором (роздільником), після чого скло сплавляється в намистину або в інший фігурний виріб, поверх якого можуть додаватися скло різних кольорів, срібло, мідь. Температура, необхідна для роботи зі склом — 800..1200 ° C, в залежності від виробника скла. Скло Скло, яке використовується при роботі повинно мати однаковий СОЕ (англ. Coefficient of Expansion — коефіцієнт розширення), найбільш часто використовується СОЕ-96, COE 104 — скло з італійського острова Мурано — «Moretti / Effetre». Коефіцієнт розширення або температурний коефіцієнт лінійного розширення (ТКЛР) характеризує відносне подовження зразка скла при нагріванні його на 1 градус. Значення ТКЛР змінюється в залежності від діапазону температури, в якому він вимірюється. Це практично єдиний технологічний показник (вказаний виробником), за яким можна судити про сумісність різного скла. Змішані разом види скла, з різним COE, по-різному змінюють свої розміри / габарити / обсяг при нагріванні і охолодженні. В такому випадку, при охолодженні, в склі виникають серйозні напруги, що ведуть до руйнування роботи. Для того, щоб це попередити скло випалюють протягом 6 годин при температурі 430 градусів у муфельній печі.", "version_id": "3190536187224807166"},
{"wikidata_id": "Q33111700", "text": "Вулиця Івана Скоропадського Розташування Розташована в районі Загребелля. Пролягає від вулиці Конотопських Партизан до вулиці Євгенія Бірюкова. Назва Названа на честь Гетьмана Лівобережної України Івана Скоропадського. Історія Існує з XVIII століття. Вперше згадується у 1782 році. З 1920-х років — Вулиця Петровського Названа на честь наркома внутрішніх справ РСФРР Григорія Івановича Петровського. 1 грудня 2015 року у рамках декомунизації перейменована на вулицю Івана Скоропадського. Пам'ятки архітектури За адресою вулиця Івана Скоропадського, 61 знаходиться пам'ятка архітектури Миколаївська церква (1891 рік).", "version_id": "14984568714463425801"},
{"wikidata_id": "Q55646", "text": "Бер-ле-Шатель Економіка 2010 року серед 535 осіб працездатного віку (15—64 років) 393 були активними, 142 — неактивними (показник активності 73,5%, у 1999 році було 76,3%). З 393 активних мешканців працювало 366 осіб (187 чоловіків та 179 жінок), безробітними було 27 (18 чоловіків та 9 жінок). Серед 142 неактивних 69 осіб було учнями чи студентами, 49 — пенсіонерами, 24 були неактивними з інших причин. У 2010 році в муніципалітеті числилось 299 оподаткованих домогосподарств у яких проживали 767,0 особи, медіана доходів виносила 23 077 євро на одного особоспоживача", "version_id": "9936283299508448112"},
{"wikidata_id": "Q216774", "text": "Доля Доля — поняття, яке позначає наперед визначений перебіг подій в житті людини або розвитку суспільства. В українській мові слово доля використовується також для опису історії життя людини, того, що їй судилося пережити. Використання терміну доля неявно використовує концепцію того, що події майбутнього детерміновані. Крайня віра в таку концепцію виражається в фаталізмі. Вона суперечить концепції свободи волі. З представників школи глибинної психології найбільший внесок в дослідження поняття «доля» внесли: К.Г. Юнг, Зигмунд Фрейд і Леопольд Сонді. У той же час автором інструменту, який дозволяє вивчити долю, є Леопольд Сонді З праць Леопольда Сонді - угорського та швейцарського психолога, психіатра і психоаналітика, відомо, що вчення про долю в різні історичні періоди мало різну назву. У XIV столітті воно називалось «європейським містицизмом», в XVI столітті - «ананкологією», в XX столітті Леопольд Сонді створює «долеаналіз», який відповідає сучасним вимогам і тенденціям У міфології У міфології стародавніх греків за долю людини відповідали три мойри (Клото, Лахезис, Атропос). Одна з мойр розпочинала нитку життя людини, друга снувала її, а третя обрізала, що знаменувало смерть. У римлян вони називалися парками. У Азійській міфології існує повір'я про червону нитку долі котра пов'язується на щиколотках (у Китайській версії) або мізинцях(у Японській версії) людей котрим суджено вплинути один на одного.", "version_id": "3037842953804922335"},
{"wikidata_id": "Q39659543", "text": "Boy Erased Сюжет Історія Джареда (Лукас Геджес), сина баптистського пастора з маленького американського містечка, чиї батьки (Ніколь Кідман та Рассел Кроу), дізнавшись про гомосексуальність сина, відправляють його в табір конверсійної терапії. Виробництво 8 червня 2017 року було оголошено, що компанії Netflix, Annapurna Pictures, Focus Features і Amazon Studios боряться за дистриб'юторські права на фільм з Лукасом Геджесом, Джоелем Еджертоном, Ніколь Кідман і Расселом Кроу в головних ролях, з Еджертоном в ролі режисера і за його ж сценарієм, на основі автобіографії Гаррарда Конлі, «Boy Erased: A Memoir». 21 червня 2017 року було оголошено, що основна боротьба за фільм, розгорнулася між Netflix і Focus Features, права виграла остання компанія. У серпні 2017 року, більшість акторського складу була оголошена. У вересні 2017, Джо Елвін і Мадлен Клейн приєдналися до акторського складу також, , а основні зйомки фільму почалися 8 вересня 2017 року в Атланті, штат Джорджія. Також деякі сцени перезнімалися вже у квітні 2018 року. Прем'єра Світова прем'єра фільму відбулася на кінофестивалі Теллурайд, 1 вересня 2018. Також стрічка демонструвалася на Міжнародному кінофестивалі у Торонто, уперше для преси та індустрії 8 вересня 2018 року, а потім 11 вересня, 12 та 15. Реліз фільму був запланований на 28 вересня, 2018,, але був відкладений до 2 листопада, 2018. Музика The Good Side — Трой Сіван Revelation — Трой Сіван Нагороди 6 перемог, 27 номінацій. Повний список на сайті IMDb. 2019: Золотий глобус Номінація: Краще виконання актором у фільмі — драма — Лукас Геджес Краща оригінальна пісня — кінофільм — Джон Тор Біргіссон, Трой Сіван, Бретт Маклафлін (за пісню «Revelation») 2019: Інтернаціональна премія ААСТА Перемога: Краща акторка другого плану — Ніколь Кідман Номінція: Кращий актор другого плану — Джоел Еджертон 2018: Премія Австралійської академії кінематографа і телебачення Перемога: Краща акторка другого плану — Ніколь Кідман Кращий адаптований сценарій — Джоел Еджертон Номінація: Кращий фільм — Керрі Коханскі-Робертс, Стів Голін, Джоел Еджертон Кращий головний актор — Лукас Геджес Кращий актор другого плану — Рассел Кроу Кращий актор другого плану — Джоел Еджертон Краща режисерська робота — Джоел Еджертон 2019: Кінопремія «Вибір критиків» Номінація: Краща акторка другого плану — Ніколь Кідман 2018: Camerimage Номінація: Кращий режисерський дебют — Джоел Еджертон", "version_id": "17477180404658841412"},
{"wikidata_id": "Q2918660", "text": "Duolingo Освітня модель «Дуолінґо» пропонує численні письмові уроки й диктанти, проте розмовним навичкам приділяється менше уваги. Програма веде ігрове дерево навичок, за яким просуваються користувачі, і словниковий розділ, де можна практикувати вже вивчені слова. Учні отримують «бали досвіду» (монети) в міру вивчення мови, наприклад, після проходження уроку. Навички вважаються вивченими, коли учасники виконують всі пов'язані з ними уроки. За один урок можна заробити 10 балів. «Дуолінґо» також має функцію тренування «обмеження часу», коли користувачам надається 30 секунд на двадцять питань. За кожну правильну відповідь дається один бал досвіду і сім або десять додаткових секунд (час залежить від довжини питання). За один курс користувач може вивчити до 2000 слів. За проходження всіх уроків в навику видається 2 лінґоти (внутрішня ігрова валюта). Існують також інші способи набуття лінґотів. Лінґоти можна витрачати в ігровому магазині або дарувати користувачам, які залишили корисний коментар на форумі. На будь-якому рівні вивчення мови можна за 25 лінґотів купити тест на її знання, після проходження якого буде виданий електронний сертифікат. Тест можна проходити неодноразово. «Дуолінґо» використовує для навчання підхід, заснований на аналізі великої кількості статистичних даних. На кожному етапі система запам'ятовує, які питання викликали в користувачів труднощі і які помилки були виявлені. Потім вона агрегує ці дані й використовує для машинного навчання. Таким чином формуються індивідуальні уроки. Бізнес-модель «Дуолінґо» не бере грошей зі студентів за використання платформи. Замість цього використовується бізнес-модель, заснована на краудсорсингу, в рамках якої студенти запрошуються для перекладу статей і голосування за переклади. Статті приходять від організацій, які платять «Дуолінґо» за переклад. Документи для перекладу можуть бути завантажені в Дуолінго з акредитованого облікового запису. 14 жовтня 2013 року Дуолінго оголосив про укладення угод з CNN і BuzzFeed про переклад статей для міжнародних сайтів цих компаній. Історія «Дуолінґ»о запустив закриту бета-версію 30 листопада 2011 року та зібрав понад 300 000 зацікавлених користувачів. Система стала відкритою всім користувачам 19 червня 2012 і до січня 2014 року мала 25 мільйонів користувачів, з них 12,5 млн — активних. 2013 року компанія Apple найкращим додатком року для iPhone обрала Дуолінго і це був перший освітній додаток, який завоював цю нагороду. У 2013 і 2014 роках Google також визнав Duolingo найкращим додатком для Android.", "version_id": "18321602220594401673"},
{"wikidata_id": "Q4065832", "text": "Андрій Іванович (князь серпуховський) Життєпис Народився 4 липня 1327. У 1339 надсилався батьком у Новгород Великий, а восени разом з братами Семеном Гордим та Іваном Червоним — в Орду, звідки повернувся з «пожалуванням». У 1341 супроводжував в Орду свого старшого брата — Семена Івановича Гордого, який отримав ярлик на велике князювання. З ним же ще двічі був в Орді: в 1344 і 1347. Помер у Москві 6 червня 1353 під час епідемії чуми. Похований у Архангельському соборі Московського Кремля.", "version_id": "1568291674697805092"},
{"wikidata_id": "Q15223238", "text": "BIMCO Історія Науковий форум організовує студентське наукове товариство та Рада молодих вчених Буковинського державного медичного університету за підтримки ректора, професора Т.М.Бойчука та наукового відділу університету під керівництвом професора О.І.Іващука. Наш конгрес подолав довгий шлях від звичайного щорічного форуму студентів та молодих вчених університету, спочатку до Всеукраїнської наукової студентської конференції з міжнародною участю, яка з 2004 року набула статусу міжнародної. У 2009 році конференція вперше внесена до реєстру наукових з'їздів, конгресів, симпозіумів та науково-практичних конференцій, затверджений МОЗ і НАМН України. За матеріалами Міжнародної медико-фармацевтичної конференції студентів та молодих вчених щорічно видається Всеукраїнський медичний журнал молодих вчених «Хист», примірник якого отримує кожен учасник. За одинадцять років розширилися не тільки географія учасників наукового форуму, але і його тематика: з медичної конференція переросла в медико-фармацевтичну. У Х Ювілейній міжнародній медико-фармацевтичній конференції студентів та молодих вчених «Актуальні питання медицини і фармації» взяло участь близько 800 осіб, з яких 500 молодих вчених з м.Чернівці, 235 - з вищих медичних навчальних закладів, коледжів, медичних установ міст Вінниця, Дніпропетровськ, Донецьк, Запоріжжя, Івано-Франківськ, Кіровоград, Київ, Луганськ, Луцьк, Львів, Полтава, Одеса, Сімферополь, Суми, Тернопіль, Харків, Хмельницький, Черкаси, Чортків і 70 учасників з Білорусі, Молдови, Придністровської Молдавської Республіки, Росії, Узбекистану, Румунії, Польщі, Франції та Німеччини. У 2012 році оргкомітетом прийнято рішення іменувати науковий форум як BIMCO (Bukovinian International Medical Conference), що в перекладі означає \"Буковинська міжнародна медична конференція\". Мета конгресу Об'єднання студентів, молодих науковців України та зарубіжжя, які хочуть поділитися своїми науковими та творчими досягненнями, задумами, а також прагнути до нових звершень в медичній та фармацевтичній галузях медицини для збереження та зростання авторитету лікарів і провізорів в суспільстві.", "version_id": "4146671952126944951"},
{"wikidata_id": "Q12074109", "text": "Ізотомус особливий Хорологія I. speciosus — пан'європейський вид, європейського зооґеографічного комплексу. Ареал охоплює Європу, Кавказ, Малу Азію. У Карпатах зустрічається порівняно рідко. Знахідки частіше стосуються передгір’їв Закарпаття. Екологія Вид прив’язаний до листяних лісів в передгір’ях. I. speciosus не відвідує квітів, а трапляється на зрубах та вітровалах. Поведінкою імітує жалких перетинчастокрилих. Літ триває з травня по липень. Личинки розвиваються в деревині широкого спектру листяних порід. Імаго Невеликий жук, завдовжки 10-20 мм. Тіло струнке, чорного забарвлення. Вусики та ноги рудуваті, із затемненими булавами стегон. Передньоспинка в помірному опушенні, яке не приховує її скульптури, на диску з трьома маленькими розмитими плямами. На надкрилах, на чорному волосяному фоні, наявні дві білі перев’язі біля середини, білі плями на вершині, біля плечового горбика та одна позаду щитка. Щиток також опушений густими білими волосками. Личинка Тіло жовтувато-коричневе, вкрите короткими щетинками. З кожної сторони голови по три вічка. Поверхня гіпостому в поперечних борозенках. Верхня губа округло-серцеподібна. Основа пронотуму з дрібними поздовжніми борозенками. Ноги маленькі, 3-членикові. Життєвий цикл Розвиток триває два роки.", "version_id": "3029850703752427869"},
{"wikidata_id": "Q21234", "text": "Доендорф Економіка 2010 року серед 923 осіб працездатного віку (15—64 років) 688 були активними, 235 — неактивними (показник активності 74,5%, у 1999 році було 72,6%). З 688 активних мешканців працювало 650 осіб (361 чоловік та 289 жінок), безробітними було 38 (16 чоловіків та 22 жінки). Серед 235 неактивних 63 особи були учнями чи студентами, 106 — пенсіонерами, 66 були неактивними з інших причин. У 2010 році в муніципалітеті числилось 496 оподаткованих домогосподарств у яких проживали 1335,0 особи, медіана доходів виносила 21 485 євро на одного особоспоживача", "version_id": "65595687697367674"},
{"wikidata_id": "Q25431777", "text": "Кібернетичні аспекти екосистем Кібернетичні аспекти екосистем — розділ системної екології, що вивчає існуючі закономірності саморегулювання екосистем на принципах прямих і зворотних позитивних і негативних зв'язків, що зумовлюють їх гомеостаз. Окрім потоків енергії і кругообігу речовин, екосистеми характеризуються розвиненими інформаційними мережами, що включають потоки фізичних і хімічних сигналів, які зв'язують усі частини системи і управляють нею як одним цілим. Тому можна вважати, що екосистеми мають кібернетичну природу, хоча на відміну від створених людиною кібернетичних пристроїв її функції, що управляють, зосереджені усередині неї і дифузні (а не спрямовані назовні і спеціалізовані). Управління ґрунтується на зворотному зв'язку, який здійснюється, коли частина сигналів із виходу надходить на вхід. Якщо цей зворотний зв'язок позитивний, то значення керованої змінної зростає. Позитивний зворотний зв'язок — це зв'язок, що посилює відхилення, і, без сумніву, він значною мірою визначає зростання і виживання організмів. Проте для того, щоб дійсно здійснювати контроль, наприклад, щоб уникати перенаселення, потрібний також і негативний зворотний зв'язок, що зменшує відхилення на вході. Енергія сигналу від'ємного зворотного зв'язку украй мала у порівнянні з потоком енергії через систему. Низькоенергетичні компоненти, що багаторазово посилюють і управляють проходженням високоенергетичних компонентів, — основна характерна особливість кібернетичних систем. Підсистеми, що справляють зворотний зв'язок, прийнято називати гомеостатичними механізмами, серед яких такі, що діють на рівні екосистеми — мікробні субсистеми, що регулюють накопичення і вивільнення біогенних елементів, і поведінкові механізми, субсистеми «хижак-жертва», популяції, що регулюють щільність, а також багато інших. Природно, що важливу роль в здійсненні зворотного зв'язку відіграють електромагнітні поля. Електромагнітна хвиля — ідеальний агент для швидкої передачі інформації на відстань, і ця її властивість цілеспрямовано використовується природою для реалізації гомеостатичного механізму. Сильно виражена реакція організмів в екосистемі на низькі концентрації деяких речовин — це деяка аналогія гормонального контролю в організмі. Низькоенергетичні стимули, що викликають високоенергетичні реакції, дуже поширені в екосистемах. Наприклад, в лукопасовищній екосистемі дрібні паразитичні перетинчастокрилі відповідальні лише за дуже малу частину загального метаболізму біоценозу (менше 0,1%), але вони можуть зумовлювати дуже сильний управляючий ефект на загальний потік первинної продукції, паразитуючи на рослиноїдних комахах. Упродовж всієї еволюції такі взаємодії підтримували стабільність екосистем, попереджаючи повне виїдання рослин, катастрофічні коливання чисельності хижаків і жертв і так далі Надмірність зв'язків в екосистемі, коли якась функція виконується декількома компонентами, підвищує стабільність системи. Міра стабільності, що досягається, дуже різна і залежить як від жорсткості довкілля, так і від ефективності внутрішніх механізмів, що управляють. Виділяють два типи стабільності: резистентна стійкість, тобто здатність залишатися в стійкому стані під навантаженням, і пружна стійкість, тобто здатність швидко відновлюватися. Таким чином, окрім системи зворотного зв'язку стабільність екосистеми забезпечується надмірністю функціональних компонентів. Наприклад, якщо в співтоваристві є декілька видів автотрофів, кожен з яких характеризується своїм температурним діапазоном функціонування, то швидкість фотосинтезу співтовариства в цілому може залишатися незмінною, незважаючи на коливання температури. Гомеостатичні механізми функціонують у певних межах, за якими вже нічим не обмежувані позитивні зворотні зв'язки призводять до загибелі системи, якщо неможливо зробити додаткове налаштування. У міру наростання стресу система, продовжуючи залишатися керованою, може виявитися нездібною до повернення на колишній рівень. У багатьох випадках достовірно надійний гомеостатичний контроль встановлюється тільки після періоду еволюційної «підгонки». Для нових екосистем (наприклад, створюваних сучасним сільським господарством) або комплексів «паразит-хазяїн», що нещодавно склалися, зазвичай характерні різкіші коливання і надмірне зростання чисельності в порівнянні із зрілими системами, компоненти яких мали можливість пристосуватися один до одного. Міра стабільності, що досягається конкретною екосистемою, залежить не лише від її історії і ефективності її внутрішніх управляючих механізмів, але і від характеру середовища на вході і, можливо, від складності екосистеми. Функціональна складність збільшує стабільність систем більшою мірою, ніж структурна, оскільки зростає потенційно можливе число петель зворотного зв'язку. Як правило, екосистеми мають тенденцію ставати складнішими в сприятливому фізичному середовищі, ніж у середовищі із стохастичними порушеннями на вході.", "version_id": "5896179385733449599"},
{"wikidata_id": "Q20962610", "text": "Карпенко Сергій Миколайович Обставини загибелі 12 липня 2014-го група «Каца» числом 5 бійців біля села Жовте спустилась з висоти вниз на «Ниві», щоб підібрати місце для встановлення «секрету». В полі при намаганні розвернутись підірвались на закладеному в тому місці фугасі. «Нельс» і «Кац» загинули одразу, «Умар» помер в шпиталі через кілька годин, «Валькірію» і «Святозара» викинуло вибуховою хвилею. 14 липня з Сергієм попрощалися айдарівці у Щасті, 15-го — в Нетішині. Вдома залишилася дружина та 11-річний син Андрій.", "version_id": "12353907723159305311"},
{"wikidata_id": "Q25393201", "text": "Gregorio (програма) Архітектура Gregorio не є повністю самостійною програмою та в основному складається з трьох компонентів: gabc-синтаксису для запису григоріанських нот; пакету ΤΕΧ під назвою GregorioTeX, який відповідає за виведення графічної інформації; та інструмент для їх конвертації. У 2016 році Gregorio був включений до TeX Live. Характеристики Gregorio спеціально написаний для григоріанського хоралу у квадратній нотації і не може використовуватися для сучасної європейської музичної нотації. Як і LilyPond, програма не має графічного інтерфейсу користувача. Нотація записується за допомогою простого введення тексту, що слідує за gabc-синтаксисом, заданим для цієї мети проектом Gregorio. За допомогою командного рядка програми відбувається конвертація gabc-файла у GregorioTeX-файл, який повинен бути включений до загального Tex-файла. Такий файл потрібний для графічного виводу (наприклад, у PDF-формат). Історія Уперше Gregorio стартував як студентський проект у 2006 році у французькій вищій інженерній школі TELECOM Bretagne. Після шести місяців, проект був закінчений, але Елі Ру вирішив продовжувати розвивати програму самостійно під ліцензією GNU GPL. Першочерговою ціллю проекту було забезпечення Бенедиктинського абатства Сент-Мадлена в Ле-Барру графічним інтерфейсом для використання григоріанського шрифта. Але, у зв'язку з проблемами ліцензування, було вирішено створити та використовувати свій власний шрифт. У кінці 2006 року до проекту долучився Олів'є Бертен, який пізніше створив один із компонентів програми під назвою «OpusTeX», що був подібним до пакету LaTeX і нині застарів та не використовується. Упродовж трьох місяців, починаючи з квітня 2008 року, програму тестували в монастирі Сан-Бенедетто (Норчія, Італія), де був досягнутий значний прогрес та розроблений компонент під назвою «GregorioTeX». У червня 2014 році проект перебрався на GitHub і модернізація програми пришвидшилась. Солемське аббатство. У 2016 році Gregorio був інтегрований у TeX Live, що дозволило спростити процес інсталяції програми. Приклад вхідних файлів Gregorio Для отримання результату в форматі PDF потрібно використовувати два окремих файлах — один gabc-файл і один TeX-файл. Нотний запис створюється в gabc-файлі з відповідним gabc-синтаксисом. TeX-файл може виглядати так (за допомогою gabc-файла з іменем «kyrie.gabc» у тому ж каталозі): Вихідний код \\documentclass[12pt, a5paper]{article}\\usepackage{fullpage}\\usepackage{fontspec}\\usepackage{libertine}\\usepackage[autocompile]{gregoriotex}\\begin{document}\\gregorioscore{kyrie}\\end{document} Невеликий gabc-файл виглядає так: name:Kyrie XVII; %% (c4)KY(f)ri(gfg)e(h.) *() e(ixjvIH'GhvF'E)lé(ghg')i(g)son.(f.) <i>bis</i>(::) Перші рядки містять метаінформацію, таку як назву піснеспіву, відповідне місце в літургії меси або Літургії годин, першоджерело і авторські права на результат. Текст пісні та ноти не схожі та ті, що є в синтаксисі LilyPond, але примітки записуються в круглі дужки відразу після відповідного складу. Короткий огляд синтаксису наведений у чат-листі. Якщо TeX-файл та gabc-файл знаходяться в тому ж каталозі, то необхідно лише скомпілювати TeX-файл з lualatex --shell-escape kyrie.tex.", "version_id": "2565836566975347228"},
{"wikidata_id": "Q3139490", "text": "Голограма Гологра́ма — зареєстрована у голографії на фотопластинці інтерференційна картина, яка утворена двома когерентними пучками світла: один іде від джерела (опорний пучок), другий віддзеркалюється від об'єкта, освітленого тим же джерелом (предметний пучок). Джерелом когерентного світла є лазер. Для відновлення зображення предмета за допомогою голограми її висвітлюють тим же опорним пучком, що був використаний для одержання голограми. Про голограми Застосування оптичних захисних елементів (голограм) вважається спеціалістами як ефективний і надійний захист від підробок. Оптичні елементи захисту розміщені на дифракційно-оптичних структурах, які знаходяться в шарі фольги. При відповідному рівні виготовлення голограм підробити чи скопіювати ці елементи практично неможливо. Для виготовлення голограми застосовують цілий ряд дуже складних і точних процесів, зокрема, лазерну інтерфераційну фотореєстрацію об'єкта, Фур'є-кодування, комп'ютерний синтез, растровий запис. На одну голограму можна записати десятки зображень, створити тривимірні зображення зі стереоскопічними і об'ємними ефектами, цілим рядом ефектів руху і інтенсивними кольорами райдуги, які є складовими частинами білого кольору. В залежності від освітлення ми бачимо різні орнаменти, кольори і зображення. Комплексна структура і безмежні можливості використання голографії — утворюють надійний захист від підробок. Технологія виготовлення голографічних знаків захисту на замовлення клієнта вимагає значних затрат часу і коштів. Таке виробництво розраховано на великі тиражі. Спеціалістами старанно добирається комплекс операцій і послідовність їх виконання, особливо для захисту. Можна застосовувати на вибір фольгу для гарячого тиснення і наклейки з безкінечними або окремими зображеннями. Зображення стандартної програми спеціально підбирають для тих галузей, в яких спостерігається завдяки своєму вигляду вони перетворюють ознаки захисту в товарний знак і стають невід'ємною складовою частиною інформації про продукт. Голографічна фольга для гарячого тиснення складається з поліестерової основи, на яку нанесені різні шари лаку, а також клейового ґрунту. В процесі гарячого тиснення шар, який відділяється, активізується внаслідок нагріву і тиску. При цьому проходить міцне з'єднання лакового пакету з основою з полімерних матеріалів, паперу або термопаперу. Голографічна етикетка являє собою самоклейку, штамповану етикетку з голографічною структурою, яка при спробі її змістити або зняти, руйнується. Носієм служить силіконовий папір. Голографічні етикетки можна наносити вручну або з використанням машини. Підбір конкретної технології переносу залежить від обладнання і основи, яка використовується. Поліестрова основа знімається пристроєм змотування плівки. Тип А. Тривимірні голограми Фотореєстрація проводиться з реальних тривимірних моделей. Вони характеризуються тривимірністю, але для них необхідне сильне джерело світла, тому що, чим глибший об'єкт, тим сильнішим повинно бути джерело світла для вільного розпізнання. Відображення моделі завжди проводиться у співвідношенні 1:1. Тип В. Двовимірна голограма Базується на двовимірній графіці, яка містить всю інформацію в одній площині зображення. Тип С. Двовимірна/тривимірна голограма Базується на 2-х або 3-х наборах двовимірної графіки, яка знімається у вільно вибраній площині. Якщо на двовимірній голограмі вся інформація розміщена в одній площині, то дво/тривимірна голограма складається з двох або більше площин зображення, які створюють ефект перспективи (паралакс). Завдяки чіткості контурів зображення і фарбам, які світяться, що з'являються в різних умовах освітлення, вони найбільш часто використовуються. Тип D. Цифрове зображення Використовуються створені на комп'ютері динамічні компоненти рисунка, які розміщуються в одній площині зображення і відтворюються в формі растрових крапок. При цьому можна визначити розподіл кольорів і ефекти руху. Технологія, створена канадською компанією AHRT Media, за допомогою голографічного зображення дозволяє доповідачу нести зерно знань у режимі реального часу. Трансляція ведеться зі спеціально облаштованої студії. Зображення проектується на скло екрану, а ілюзія об'єму створюється за допомогою фону. Завдяки монітору високої чіткості та камерам оратор може бачити реакцію аудиторії. Аудіозв'язок дозволяє відповідати на питання та ставити їх. Технологія вже пройшла бойове хрещення у стінах Імперського коледжу. Оратори, що фізично перебували у Нью-Йорку та Лос-Анджелесі", "version_id": "8874033913917491326"},
{"wikidata_id": "Q1195015", "text": "Складна тричастинна форма Застосування Складна тричастинна форма може бути як формою самостійного твору (наприклад, скерцо Ф. Шопена), так і частиною циклу: сюїти або сонатно-симфонічного циклу (в останньому зазвичай «жанрова» частина — менует або скерцо, або повільна частина). Також є традиційною формою жанрової музики — танців, маршів і пр. Основна естетична функція складної тричастинної форми — здатність вміщати контрасти значної сили та великого якісного різноманіття, забезпечуючи в той же час цілісність і можливість розвитку всередині частин.", "version_id": "9607250766785356405"},
{"wikidata_id": "Q4157614", "text": "Демківка Економіка «Дакса Бунге Україна» планує будівництво заводу із переробки кукурудзи потужністю 100 тис. тонн на рік. новозбудоване підприємство займатиметься переробкою спеціальних сортів кукурудзи на крупу та муку. Проектна потужність складає — 300 тон за добу та 100 тисяч тон в рік. Близько 80% готової продукції буде реалізовуватись на експорт. Передбачається зведення сховищ для зберігання кукурудзи, а також, побічних та основних продуктів. Відомо, що у будівництві підприємства приймають участь американська компанія Bunge та іспанська група компаній Дакса. Прогнозовані обсяги інвестицій становлять 14 млн доларів США.", "version_id": "15385236684925272588"},
{"wikidata_id": "Q10508905", "text": "Хапальний хвіст Хапа́льний хвіст — хвіст тварин, який у процесі еволюції пристосувався до схоплювання або тримання тих чи інших об'єктів. Зазвичай хапальний хвіст служить для того, щоб тримати предмети та маніпулювати ними (так званий повністю хапальний хвіст), зокрема допомагає деяким тваринам шукати та споживати їжу на деревах. Якщо хвіст не виконує зазначених функцій, то його розглядають як частково хапальний: такі хвости часто служать для тварин своєрідним якорем, що дає змогу звисати з гілок або підніматися. Хапальні хвости здебільшого притаманні для ссавців. Причому тварини з хапальним хвостом частіше трапляються в Південній Америці, ніж в Африці та Південно-Східній Азії. Зумовлено це тим, що ліси в Південній Америці набагато густіші, що й сприяло відповідній адаптації.", "version_id": "10506636716299182310"},
{"wikidata_id": "Q567783", "text": "Оссуа Економіка 2010 року серед 458 осіб працездатного віку (15—64 років) 366 були активними, 92 — неактивними (показник активності 79,9%, у 1999 році було 78,1%). З 366 активних мешканців працювало 357 осіб (176 чоловіків та 181 жінка), безробітними було 9 (0 чоловіків та 9 жінок). Серед 92 неактивних 30 осіб було учнями чи студентами, 47 — пенсіонерами, 15 були неактивними з інших причин. У 2010 році в муніципалітеті числилось 303 оподатковані домогосподарства у яких проживали 641,5 особи, медіана доходів виносила 19 950 євро на одного особоспоживача", "version_id": "11764861307363474775"},
{"wikidata_id": "Q849872", "text": "Леньї (Ена) Економіка 2010 року серед 137 осіб працездатного віку (15—64 років) 99 були активними, 38 — неактивними (показник активності 72,3%, у 1999 році було 71,4%). З 99 активних мешканців працювали 82 особи (54 чоловіки та 28 жінок), безробітними було 17 (10 чоловіків та 7 жінок). Серед 38 неактивних 12 осіб було учнями чи студентами, 13 — пенсіонерами, 13 були неактивними з інших причин. У 2010 році в муніципалітеті числилось 87 оподаткованих домогосподарств у яких проживали 225,0 особи, медіана доходів виносила 16 265 євро на одного особоспоживача", "version_id": "9869276130404940163"},
{"wikidata_id": "Q4242195", "text": "Крупець (Радивилівський район) Загальний опис Одне з найбільших в області. Населення — 1507 осіб. З 1576 по 1939 роки мало статус міського поселення і було центром однойменної волості. З 1913 по 1917 рр керівником місцевої адміністрації — Крупецьким волосним старшиною та гласним (депутатом) Дубенського «Уѣздного Земского Собранія» був Яків Леонтійович Мирончук (1878—1955), житель Михайлівки. До складу волості на той час долучились Козин, Тарнавка, Середнє, Пустоівання, Рудня-Почаївська. Діяло однокласне сільське училище в Крупці, у якому служив вчителем Сергій Лаврентійович Гелюта. У місцевому трактирі шинкував Степан Михайлович Плечук. Волость обслуговувала земська лікарня на 14 ліжок у Рудні-Почаївській, лікар Борис Іванович Бояковський (Весь Юго-Западный край. Киев, 1913, стор. 432, 742—746.). Крупецька волость у 1884 році волость об'єднувала 8 сільських общин (Крупець, Карпилівка, Козинська Пляшева, Михайлівка, Сестрятин, Ситно, Срібно, Янівка), 20 поселень, 627 дворів, 5181 жителів, 16382 десятин землі (в тому числі 9430 десятин ріллі). З промисловості — пивоварні у Крупці та Сестрятині, цегельний та винокуренний заводи у Сестрятині, млин «американского устройства» в Янівці. У всіх селах, крім Янівки, діяли православні церкви, а у Крупці ще й єврейський молитовний дім та католицька каплиця. Церковно-приходська школа була одна — в Ситно. ЇЇ заснував у 1861 році ситенський священик Мойсей Степанович Лапінський, який служив і у михайлівській церкві. (Волости и важнѣйшія селенія Европейской Россіи. Выпуск ІІІ. Губерніи Малороссійскія и Юго-Западныя. Санктпетербургъ, 1885. Стор. 190, 212). Розташоване на Бродівсько-Кременецько-Дубнівській рівнині, в волинській частині природної зони Мале Полісся. Село відоме своєю агрокорпорацією «Крупець» (керівник Володимир Варфалюк, заслужений працівник сільського господарства України), де займаються птахівництвом (кури-бройлери, яйця), рільництвом (зернові та зернобобові). Іншим великим підприємством з більшою кількістю працюючих є молокозавод. Хороше сполучення зумовлює успішну працевлаштованість селян. Через центр Крупця проходить траса міжнародного сполучення Київ—Чоп, неподалік села, на початку вулиці Біла Криниця, пролягає залізнична колія, там зупиняється елекропоїзд сполученням Рівне — Львів. До районного центру — 5 км, до обласних центрів Рівного, Львова, Тернополя та Луцька — близько 100 км до кожного, до них налагоджене сполучення автобусами. 15 грудня 2015 року утворена Крупецька ОТГ, перші місцеві вибори відбулися 24 квітня 2016 року. Першим головою громади став Віталій Мошкун. До Крупецької ОТГ входять села: Крупець, Гайки, Гнильче, Баранне, Срібне, Заміщина, Боратин, Гоноратка, Довгалівка, Михайлівка, Засув, Ситне, Табачуки, Гайки-Ситенські, Коти, Карпилівка. Походження назви Припускається, за М. І. Теодоровичем, що містечко в давнину мало невелику площу, оточену з усіх боків сосновим лісом. Можливо, його перші поселенці були лісопромисловцями, які, маючи на меті поліпшити свій добробут, очищаючи землю від коренів під ріллю та садиби, влаштовували поблизу своїх жител печі для добування смоли з соснових пнів і сушняку, що нагромадилися; а коли печі ці створили круг біля їхніх жител, то вони й самій місцевості, ними зайнятій, дали назву — Круг-піч або Круг-печей, яка перейшла згодом в устах народу в Крупечеськ, Крупець (як з Лутеськ або Лучеськ — Луцьк, з Корчеськ — Корець). Цікаво, що аналогічна версію походження назви у села Крупець Хмельницької області. Інша версія: історик Папроцький, свідчить Теодорович, пише, що Володимир Святославович, великий князь руський, бажаючи змінити язичницьку віру, послав послів на схід і захід Європи з метою довідатися, яка віра найкраща. Після повернення посли вказали на повну перевагу Східної православно-християнської церкви. Дружинники Володимира, сильно поглинуті язичництвом, чуючи ці похвали Східному православ'ю, кепкували над цими послами. Тоді один з послів, на ім'я Галка, обурений насмішками, викликав трьох насмішників на поєдинок і всіх їх поклав мертвими. Ця подія, витлумачена як чудо, так сильно вплинула на оточуючих, що багато з них — дружинників — і сам Володимир прийняли православну Христову віру у 988 р. У пам'ять про це Володимир дав Галці прізвище Салава або Шалава, що по слов'янському ідентичне із словом Слава (честь). Як видно з хроніки Мартина Бєльського під 1300 р., нащадки цього Галки жили спочатку в околиці Києва, а потім у Червоній Русі. Ще в 16 столітті Галки жили в Руському воєводстві і в сусідніх провінціях, про це говорить Окольський (Теодорович подає відповідне посилання), який наводить напис на гробниці Станіслава Галки, котрий помер у 1600 році. За дослідженнями В.Рожка, Лідихів і Круп'є отримав у власність Нестор Галка. Згідно з давніми звичаями, роди (фамілії), які отримували у володіння відомі села, змінювали свої назви на назви цих сіл. Таким чином представники з родів, які оселилися в Лідихові і Круп'ї (Теодорович дає уточнення: нині м. Крупець), стали зватися панами Лідихівськими і Круп'єцькими. Згодом за селом закріпилася назва Крупець. Історія Луцький історик-архівіст В.Рожко, який бував у Крупці і досліджував його історію, стверджує, що люди в тому місці, де постав Крупець, жили ще в епоху неоліту, в ті часи вони селилися біля річок. Про це свідчать кам'яні знаряддя праці, знайдені на території села. Першим державним утворенням тут була держава волинян з центром у Бужеську (Буську), розгромлена аварами в середині VII ст. Пізніше, за достовірними даними, край входив в удільне Перемильське князівство Галицько-Волинської землі, згадане в Іпатіївському літописі в 1097 році. Перемиль, до якого від Крупця близько 30 км, тоді був великим і знаним на Київській Русі містом, понищеним монголо-татарами в 1241 році і занепалим, зараз це село біля Берестечка на території Волинської області. Після того поселення входило в Руське королівство Данила Романовича. Після смерті всіх нащадків короля Данила по чоловічій лінії в 1340 р. поляки захопили Галичину, а Любарту-Дмитру Гедиміновичу, одруженому на правнучці короля Данила, залишилась Волинь, відтоді край підпав під владу Литви. Доказом цього служить свідчення, що Любарт-Дмитро, князь Луцький і Володимирський, в 1382 р. купив в угорських старост сусідній Сестрятин і Перемиль (дивись Сестрятин). За В.Рожком, в 1442 р. великий князь литовський Казимир Ягеллон надав Лідихів і Крупець у власність вихідця з Поділля Нестора Галки. XVI—XIX ст. На початку XVI ст. у Крупці має свій двір Івашко Крупецький з роду Галок, згаданий як його власник у 1528 р. За відомим переписом Литовського війська Івашко Крупецький мав виставляти з маєтку одного вершника. Саме ця шляхетська родина, починаючи з Нестора Галки, започаткувала спорудження земляних укріплень, згодом на мисі при злитті рік постав замок Крупець. Як центр навколишньої місцевості він частково замінив собою замок у Теслугові, з яким ділив давнішню волость. Замок у маєтку Крупець, очевидно, був збудований одночасно з містом, що свідчить про заселеність краю, оскільки для такого об'єму земляних робіт потрібні були немалі трудові ресурси. В актах Луцького замку зафіксовано, що в 1542 р. вже був штучний острів і палац із садом на ньому, але про замок ще не згадується. Пізніше Крупець згадується в акті від 1545 року — в опису Луцького окружного замку, в числі городень якого згадується городня «пани Михайловой Свинюской съ Теслухова и съ Крупца», в тому ж опису, при описуванні великого земського мосту, згадується ще «городня пани Михайловой Свинюской, съ именія ея Крупца», коштом маєтку вона утримувала городню (маєток) Луцького замку. Ще Крупець згадується в акті від 24 червня 1562 року — у скарзі нареченого луцького владики Марка Жоравницького на опарипеського урядника віленського воєводи Миколая Радзивілла про наїзд на землі крупецького маєтку скаржника і завдання побоїв та пограбувань його селянам. Звідси видно, що в середині 16 віку Крупець належав спочатку дружині Михайла Свинюського, а потім Марку Жоравницькому, в той же час в 1569 р. Литва і Польща об'єдналися в Річ Посполиту, Крупець став волосним центром Дубенського повіту Волинського воєводства з центром у Луцьку. В 1576 р. М. М. Жоравницький одержав локаційно-магдебурзький привілей, тобто Крупець отримав статус міста, при тім в своїх правах мав орієнтуватися на Луцьк і Кременець. В 1583 р. Михайла Жоравницька, підкоморія Луцька, платила податок від 16 димів ринкових, 20 димів вуличних, 7 нужденних хат, 1 шевця, 2 комірників і 1 попа. У листі Яна Жоравницького дружині Зузанні на доживоття, датованому 1608 р., фігурує панський двір. Пізніше, очевидно, Крупець перебував у власності Вишневецьких, документи Кременецького земського суду свідчать, що Вишневецькі, в тому числі Ярема Вишневецький, були фігурантами майнових суперечок в цій частині Волині (в географічному словнику Королівства Польського за 1883 рік вказується, що Крупець колишня власність Вишневецьких, потім Любомирських). Не оминули Крупець події визвольної війни під проводом Б.Хмельницького. В 1648 р., коли польські війська, переслідувані козаками, відступали після поразки під Пилявцями, жовніри пограбували містечко, багатьох селян побили. Тому жителі Крупця приєднувались до загонів повстанців. Облога Бродів, битва під Берестечком, татарські набіги 1667, 1672, 1675 рр. — реалії того часу. Німим свідком тих подій є курган-поховання на східній околиці Крупця, в якому знаходили татарську зброю (зараз розораний). Очевидно, що у другій половині XVI ст. у Крупці вже були потужні земляні укріплення бастіонного типу (їх досліджував С. В. Терський у 2011 р.). На той час, 1672 рік, датується перший детальний опис Крупця. Тоді тут проїжджав французький дипломат, німець за походженням, Ульріх фон Вердум. Ось що він пише: «Далі (після Радивилова) рівниною, оточеною чагарниками, до Крупця, який належить панові Цетнеру, одна миля. Це досить значна місцевість із папським костьолом і руською церквою. Тут з озера, що лежить збоку, витікає струмок. Замок, збудований у формі чотирикутника, має досить значні земляні вали і чотири вежі по кутах». Затим — відомі такі власники м. Крупця: Цетнери, Потоцькі — близько 1760 p., Мнішки — близько 1780 p. В 1772 р. епідемія чуми викосила половину жителів містечка. Вони поховані, мабуть, на південно-західному куті птахокомплексу «Пісок» — за спогадами старожилів, там є велике поховання. В 1795 р. Польща була поділена між Австро-Угорщиною, Пруссією і Російською імперією. У 1800 р. Крупець Катериною ІІ був подарований учасникові війни проти Польщі, російському генералові графові Ігельстрому. Кордон між Росією і Австрією був за Радивиловом. В Крупці була дислокована частина Донського козацького полку (муровані казарми, конюшні були на теперішніх городах вулиці Огрод з північної сторони). Офіцери квартирувались по містечку. При в'їзді в Крупець (по старій дорозі за ставком) була митниця другої лінії, так звана «рогатка», тому вулиця за нею дістала назву Зарогатки. Була в Крупці поштова станція, де можна було перепрягти коней, проводились багатолюдні ярмарки, на яких торгували худобою. Приїздили купці, торговці, маклери, всі привозили товар і вісті різного роду. Чумаки з Крупця їздили в Крим по сіль. Ось що пише лейтенант Володимир Броневський, який 1810 року в пішій колоні морських сил повертався майже півроку додому після бойових дій Російської імперії проти Наполеона на Середземному морі, подолавши шлях майже 2800 верст і написавши книгу «Путешествие от Триеста до С.-Петербурга в 1810 году»: «7 червня колона, до якої я належав, не зупинилася в місті, а пройшла далі чотири версти і розташувалася в селі Крупцах. Перші дні перебування в своєму кордоні я провів у Радзивилові з товаришами, які прийшли туди раніше на нас, доволі весело, до того ж митний директор почастував нас, як мовиться, не шкодуючи нічого. Учора, попрощавшись із товаришами з Чорноморського флоту, які отримали повеління рухатися в Миколаїв, відправився пішки на свою квартиру. Визначена мені хатинка вросла в землю, стоїть схилившись і являє собою напівзогнилу халабуду з розкиданим під час пожежі дахом. Одні двері, в які необхідно входити зігнувшись, служать замість вікна, осколок зеленого скла, вмазаний у стіну, настільки слабо освітлює халупу, що і вдень треба все шукати навпомацки. Одна лавка становила собою всі меблі, два чи три горщики і стільки ж розколотих і скріплених дерев'яних тарілок — інше начиння. Бідна господиня декілька днів вже не їла хліба, я охоче почастував її своїм, і взамін міг отримати від неї в'язанки соломи. Розтягнувшись на голій лавці, я міг однією ногою діставати до розваленої печі, а рукою знімати павутиння в другому, протилежному кутку. Наскільки кепською не була моя наскрізна хата, однак же від втоми я спокійно проспав у ній до ранку. 8 червня. Сільський староста запропонував мені вибрати квартиру, яка мені сподобається. Я знайшов у жида порожню комірчину, і без заперечень у ній помістився. Відразу проворний мій вістовий вимив підлогу і стіни, заклеїв розбите скло папером, влаштував із двох дощок похідну постіль, і комірчина моя постала затишною, чистою кімнаткою. Оскільки ми не раніше повинні виступити, як прийде в Радзивилів остання в ар'єргарді колона, то мені досить було приємно мати таке приміщення, в якому міг би пристойно прийняти своїх товаришів, з якими давно не бачився і Бог знає коли знову побачусь Проливний дощ три дні підряд примусив мене відмовитися від прогулянки і сидіти підкуливши ноги у своїй келії. Відправлення наше відстрочене на невідомий час, і ця новина подвоїла мою нудьгу (…) 11 червня. Після дощів настали нестерпні спеки, які, однак, не завадили мені почати звичайні свої прогулянки. Щодня піщаною дорогою ходив я в місто, бродив у сосновому лісі або в околицях озера. Поселення наше належить генералові Ігельстрому, тому самому, який начальствував над нашими військами в 1794 році, під час тодішнього збурення у Варшаві. Містечко це разом з багатьма іншими пожалуване генералові імператрицею Катериною ІІ, яка щедро нагороджувала за сумлінну службу. Бідні халупи, більшою частиною без дворів, розкриті і напіврозвалені, розтягнуті майже на три версти, чотирикутна площа заросла травою, а кам'яна будівля, в якій раніше жили жиди, залишена і розламана (…) Таким було життя простого люду. З 1828 р. з прикордонного Радивилова через Крупець ходили диліжанси до Петербурга. Ігельстроми, володіння яких простягалися від Радивилова до Хотина і Малих Жабокриків, свої грошові надходження щедро вкладали в розбудову містечка. Воно славилося на Волині процвітаючим палацово-парковим ансамблем, що розташувався на невеликому штучному острові, який омивався джерельною водою (територія замку). Перекази розповідають про прекрасний вигляд невеликого палацу, чудову бібліотеку, мальовничий вигляд парку, у якому зростало 64 породи дерев і кущів, вольєри з розкішними павичами, храм, збудований за кошти Ігельстромів, біля якого він і його дружина Гонората Залуська (Стемпковська) і були поховані. Далі власниками Крупця були: Любомирські — з 1824 р., Залуські — з 1830 р. і знову Любомирські — до 1840 р. У 1844 році містечко надійшло за борги, в казну. В 1861 р. в царській Росії було відмінене кріпацтво. Утворена згодом тут з оброчних земель фермерська дільниця була куплена в 1868 році головою Острозького мирового з'їзду Г. Уваровим. В 1884 році Крупець був державним містечком, в ньому налічувалось 490 жителів, в тому числі селян — 473, дворян і духовенства — 6, міщан — 7, іноземних підданих і колоністів — 4. Дворів було 85. З 1886 р. Крупець був волосним центром і входив до Дубенського повіту Волинської губернії Київського генерал-губернаторства. Центром губернії був Житомир. До першої світової війни в Крупці знаходились волосне правління, контрольний прикордонний пост (із загоновим офіцером), православна церква, католицька каплиця, єврейський молитовний будинок, постоялий будинок, пивоварний завод, ярмарок. В волость входили 20 поселень, 8 сільських громад. Було в волості 427 дворів і проживало 5181 осіб. Основними поселеннями були: Рудня-Почаївська, Карпилівка, Козинська Пляшева, Михайлівка, Сестрятин, Ситне, Срібне, Іванівка (доречно зауважити, що сусідній Радивилів теж був волосним центром, але Кременецького повіту, так було до приходу радянських військ в 1939 році, коли був створений Червоноармійський район). Наприкінці XIX ст. у волость були включені кілька сіл розформованої Козинської волості з Козином включно. З 1879 р. у Крупці діяло однокласне народне училище міністерства народної освіти (в 1888 р. навчалось 68 учнів). Училище проіснувало до серпня 1916 року, навчання в ньому проводив один вчитель, уроки релігії вів священик. В 1870-х роках поза Крупцем до Радивилова була прокладена залізниця, в 1873 р. вона була з'єднана з мережею залізниць Австро-Угорщини. На ту сторону було три переїзди, через середній ішла дорога на Кременець, на дальшому (до Михайлівки) паровози заправлялись водою. Опис Крупця М. І. Теодоровичем в «Историко-статистическом описании церквей и приходив Волынской епархии» (1888—1903):м. КРУПЕЦЬ при річці Білій Криниці, волості Крупецької, від Житомира — 278 верст, від Дубна — 55 в., від найближчої залізничної станції Рудні — 5 в., при поштовій приймальній станції, від найближчої парафії с. Сестратина — 7 в., Срібне — 4 в. і Михайлівки — 5 в. Містечко це розташоване на рівнині й оточене лісом, воно складається з власне містечка і передмість — Стариків, Гнильчі, Цівинців і села Барани; всі ці місцевості знаходяться в безпосередньому зв'язку з самим містечком і складають одне ціле. Головна поштова дорога, яка перетинає м. Крупець, іде з Радзивилова в Дубно; від неї йдуть гілки в 4 боки — в Сестратин, у Берестечко, в Кременець і Почаїв. На північний захід від м. Крупця, за селом Баранне, починається казенний ліс, який за 2 версти від цього села перетнутий довгим і досить високим земляним валом, що у простонародді носить назву «градки». Ці градки (від «ограда», «огорожа») були колись величезною військовою спорудою і являли собою загородження від натиску неприятелів. На околицях села був хутір Лагани, який входив до Крупецької волості Дубенського повіту в часи Російської імперії. В кінці 19 століття на хуторі було 9 дворів і 62 жителів. Після відміни кріпацтва і до Першої світової війни дехто з селян переселявся в Сибір і на Далекий Схід — царський уряд був зацікавлений в освоєнні вільних земель. XX століття Нове століття принесло в Крупець руйнації. В Першу світову війну біля Крупця проходили жорстокі бої між російськими і австро-угорськими військами. В російській армії тоді було близько 3,5 млн. українців, в австрійській — до 350 тис., вони боролися і вмирали за чужі інтереси, гірше того — змушені були вбивати один одного. Жителі Крупця на період бойових дій були евакуйовані в Катеринослав (Дніпропетровськ), дехто там і залишився. Наприкінці серпня 1915 р. 8-ма армія російського Південно-Західного фронту відступили до лінії Крупець — Радивилів — Підкамінь і тут закріпилася. На захід від Крупця, біля Гайків, окопи були в повний зріст для стрільби зі сходинки, обнесені дротяними загородженнями і забезпечені сховищами від 152-мм бомб. Але, незважаючи на значні сили російських військ, зосереджених тут, австрійці діяли напористо. Ось як, наприклад, проходив бій біля Крупця 6 вересня 1915 р. Близько 10-ї години австро-угорці відкрили сильний артилерійський вогонь по всьому фронту 7-го і 17-го російських армійських корпусів, і їхній 18-й корпус енергійно атакував лівий фланг 35-ї дивізії і правий фланг 13-ї, спрямовуючи удар на Крупець і на висоту біля Михайлівки. Частини 31-ї австрійської дивізії увірвалися в окопи супротивника, прорвалися до околиць Радивилова, створивши реальну загрозу для 35-ї артбригади, яка займала позицію біля єврейського кладовища. Батарея мусила відходити. Наступ австрійців на правий фланг 50-го полку вдалося відбити вогнем артилерії. Частина вояків розбіглася, частина залягла. Коли прийшло підкріплення, наступ продовжився від хутора Гайки західніше Крупця, близько трьох батальйонів кинулися на лівий фланг 137–го Ніжинського полку біля хутора Гнильче. Російські солдати із 138-го полку, не витримавши натиску, почали відходити на лінію Гнильче — Біла Криниця. Туди були направлені дивізійний і корпусний резерви. Планувалося спинити прорив австрійців. У разі невдачі передбачалося відступити до південної околиці Крупця — Немирівки — Гаїв — Лев'ятинських, де були окопи з дротяними загородженнями. Незважаючи на те, що ще один полк (50-й) став відступати, командування не полишало надій на контратаку. Чекали підходу резервних сил, зокрема, Уманського козацького корпусу. Тим часом австрійці активізували свої дії на інших ділянках фронту, особливо на захід від висоти 228. А це спонукало командування російських корпусів, що воювали на стику, відмовитися від малоперспективного задуму. Противник уже просувався південніше Крупця і виходив на групу батарей 13-ї артбригади, розташованої без будь-якого прикриття біля фільварку на північ від Радивилова. Австрійці відкрили вогонь, гармати відповіли, наступаючі розсіялися в околицях міста Відступ російських полків продовжувався. У Радивилів почали просочуватися австро-угорці. Вони протрималися тут до Луцького прориву 1916 року. Це лише один з епізодів війни, яка закінчилася поступовим розвалом як Російської, так і Австро-Угорської імперій. Крупець під час цієї війни зазнав значних руйнувань. Події Української революції також не обминули наш край стороною, тут часто змінювалась влада, точилися руйнівні бої. але основні події відбувались там, де вирішувалась доля УНР і ЗУНР — в Києві і Львові. За короткий час відбулося багато подій. Деякий час в Радивилові був штаб Симона Петлюри, з грудня 1918 р. по червень 1919 р. Крупець перебував під контролем Директорії, в їхню армію вступило і кілька крупчан. Та визвольні змагання закінчилися невдачею — східноукраїнський пролетаріат, одурманений більшовицькими гаслами і підтриманий російською більшовицькою армією, не дав змоги патріотичним силам створити українську державу. З іншої сторони Польща, підтримана Антантою і озлоблена більш ніж столітнім російським пануванням, дала рішучу відсіч більшовицькій кінній армії С.Будьонного і погнала його із своєї території за Збруч, заодно прихопивши Галичину і Західну Волинь. От як розгорталися події під час наступу Першої кінної армії на Броди: 23 липня 1920 р. в бою під Крупцем загинув командир 1-ї бригади 11-ї дивізії В. Є. Вільмут. 25 липня після масованої артпідготовки кінна армія почала наступ: \"багатотисячна лава кінноти, підтримувана вогнем кулеметів з тачанок, з криком «ура» покотилась на окопи поляків. Здавалось, ніщо не може зупинити цей нестримний потік, здатний все зруйнувати на своєму шляху. Але ворог витримав і проявив дивовижну стійкість…Кінноармійці не витримали, відступили… Цього дня штаб армії на чолі з С. М. Будьонним і К. Є. Ворошиловом перемістився в Крупець. 18 березня 1921 р. після підписання Ризького мирного договору між радянськими урядами Росії і України і Польщею з іншого боку, край відійшов до Польщі. Відтоді адреса Крупця стала такою: Волинське воєводство, повіт Дубно, гміна Крупець, м. Крупець (Радивилів теж мав статус гміни). Для збільшення польської присутності на українських землях сейм ухвалив закони про надання землі польським офіцерам і солдатам, а також селянам за рахунок поділу поміщицьких маєтків. В результаті, незважаючи на перенаселеність Західної України, сюди переселилося майже 200 тис. осадників. В Крупці колишній маєток графа Ігельстрома був переданий капітану польської армії Мручкевичу — як згадують старожили, казали на нього «пан Капітан», з наголосом на «і». Люди його поважали, бо він був добрим господарем і платив найманим працівникам за виконану роботу. Старожили згадують, що канали навкруг маєтку аж до водяного млина в Гайках були наповнені водою і по них плавали зграї риби. Канали і крупецький ставок періодично очищалися від зайвої рослинності найманими місцевими жінками. Жили в Крупці і інші поляки. Вулиця «осадників» (близько 20 хат) тягнулася від теперішнього цвинтаря і закінчувалась існуючими будівлями за теперішніми ставками біля с. Гнильче. До речі, кажуть, що наявний тут єдиний цегляний будинок був збудований ще за царя чеськими колоністами. Жили поляки і вздовж дороги від радивилівської вулиці Кременецької до Білої Криниці (ця дорога тоді була пожвавленою, бо зв'язувала Радивилів з повітовим для нього Кременцем). Хоча краєм знову правили чужинці, народні українські пісня, обрядність жили. Про це свідчило те, як організовували сватання, весілля, свята Різдва, Паски, Тройці, Івана Купала, Обжинки. А найбільше славились жителі с. Крупця церковним хором. Хористи (жінки та чоловіки) організовували співанки по неділях, святах в селі. На окремих вулицях, обов'язково був якийсь дядько Максим чи Яків-дотепник з своїм гумором саркастичним словом. Не дивлячись на зміни влади, війни, тяжку працю народна пісня, казка, легенда, приказка розвивалась і жила в українському селі. Правда, населення було різне, але основу складали українці. Освічені вчителі читали «Кобзар» Шевченка та інші українські книжки. А молодь організовувала дозвілля — танці, співи у когось на вулиці. Музикальними інструментами слугували гармонь, скрипка, бубон. За Польщі відзначали в селі свято — День Конституції Польщі 3 мая (травня). Слідкували, щоб селяни в цей день не працювали, а хто працював — поліція штрафувала. В 1938 р. на День Конституції в центрі села зробили сцену — підвищення і виступали з піснями (на польській мові) і ставили п'єсу «Про три дочки і батька». Так як навчання було на польській мові, а українську вивчали як предмет, то населення розуміло зміст пісень і п'єси. Була в селі пожежна команда і для більшої активності їх всіх залучили до цього свята. Жили люди тоді просто, в основному з свого господарства. Краще жили ті, в кого було більше землі, вона була великою цінністю — за межу брат брата міг заколоти вилами. Статки залежали від кількості робочих рук в сім'ї і від їх працьовитості. Для успішного господарювання треба було мати коней, воза, реманент для обробки землі, січкарню, жорна, коси, серпи, ціпи, сокири, дворучну пилку тощо. Багатші селяни мали молотарки, віялки і навіть парові двигуни. Диковинкою були велосипеди. Вони були англійської фірми «Rower», тому на Західній Україні збереглась така назва. Утримували на господарстві велику рогату худобу, свині, гуси, кури, качки. Не кожний мав окремого хліва для худоби, в багатьох хлів займав половину хати. Взимку новонароджених телят часто заносили на житлову половину. Одяг був простий . З кращого одягу були кожух, костюм, сорочка, штани, хромові чоботи в чоловіків — це вдягалося до церкви чи на люди, дома всі ходили в домотканому з конопель. Влітку всі ходили босі, взимку взуття вистачало не на всіх. Одяг зберігався в скрині. Меблі були прості — лави, табурети, столи ручної роботи. Спали кому де доведеться — на печі, на скрині, навіть на застеленій соломою долівці. Голови сімейств спали на дерев'яних ліжках без матраца, напханих соломою або сіном і застелених рядном. Полотно для одежі робили жінки — треба було коноплі вимочити в річці, потовкти, очистити волокна, спрясти в нитки, виткати полотно, відбілити на сонці і вручну зшити одежу . Продукти зберігали в коморі і льоху. Їжу готували в печі чи на припічку в чавунних баняках, в основному борщ чи суп. Посуд був глиняний, ложки дерев'яні. Жито в снопах молотили ціпами на току, провіювали, мололи в жорнах і з отриманого борошна пекли в печі хліб з розрахунку на кілька днів. Щоб спекти пироги чи паску, зерно возили питлювати до млина. М'ясо їли в основному на Різдво чи на Великдень. Сало солили і складали в полотняні торби, воно там жовтіло і втрачало смак, але тоді всім смакувало. Квасили капусту і солили огірки в великих дерев'яних діжках. Молочні продукти зберігали в глиняних глечиках-гладущиках. Гречка була делікатесом. Опію вживали конопляну або ріпакову. Хто хотів і мав чим — ловив рибу, її тоді було багато. Все було екологічно чисте, природа була незаймана, добрив і гербіцидів ніхто не використовував, але врожаї були низькі. Обігрівали хати дровами, хто не мав свого лісу — мерзнув. Долівка в хатах була з глини, освіжали її (мазали) бовтанкою з глини і свіжого коров'яку. В крамницях купували сіль, керосин, сірники (їх ще кололи начетверо — сірники були великі). Мило вміли варити самі. Школа була між ставком і початком вулиці Старики. Діти ходили до школи з полотняними торбинами, часто босі, їжу брали з дому. За навчання в школі, яке велося польською мовою, треба було платити певну суму, не всі закінчували чотири класи, дехто і зовсім не ходив і залишався неграмотним. Всі були зайняті, для дітей теж була робота. Довгими зимовими вечорами збиралися на вечорниці, де при гасових лампах пряли, вишивали, співали і лузали гарбузове насіння. Доводилось світити і скалками — трісками із смолистих соснових пеньків, їх ставили на припічку, вони досить скоро горіли і сильно кіптили. Молодь збиралася окремо, а привід для веселощів в неї завжди був. Діти влітку бовталися в річці або гралися в ігри типу «хованки», «дзея», до морозів вони ходили босі. Чоловіки були й тоді такі, що любили заглянути в чарку — такі жили бідно. Але жінок, щоб пили і курили, тоді не було. Ті господарі, в кого було мало землі і багато дітей — журилися, як потім цю землю дітям ділити. Поляки слідкували за порядком, якщо в когось перед хатою росли бур'яни чи було засмічено — урядник міг оштрафувати. Щорічно проводився «шарварок» — треба було один або кілька днів відпрацювати з своїм інструментом і кіньми на благоустрої доріг. Дороги тоді були ґрунтові. 23 серпня 1939 року між фашистською Німеччиною Гітлера і соціалістичним ССР Сталіна був підписаний «пакт Ріббентропа — Молотова», згідно таємного протоколу до якого Польща мала бути по-дружньому поділена. 17 вересня 1939 року на в'їзді в Радивилів зі сторони Крупця прокомуністична молодь спорудила вбрану в зелені гілки і уквітчану арку — так зустрічали Червону Армію, що «визволила» край від поляків. Так прийшли, як в нас часто казали, «перші совєти». В грудні 1939 року на новоприєднаних землях було ліквідовано старий адміністративний поділ. Крупець ввійшов в новостворену Ровенську область, а з січня 1940 року в новостворений вже Червоноармійський район і був перейменований з містечка на село, Крупецька волость була ліквідована, тоді ж тут створюється один із перших в області колгосп імені Сталіна. Колгоспників на регулярних зборах націлювали на виконання державних планів. В 1941 році в Москву на Всесоюзну сільськогосподарську виставку їздила ланкова колгоспу Надія Токмина. В жовтні 1939 р. почала працювати неповна середня школа, одна з двох в районі, в якій навчалось 86 учнів. Навчання велось на рідній українській мові. Було розпочато будівництво нової двоповерхової школи. Для дорослих відкрили клуб, бібліотеку, а також курси для ліквідації неграмотності і малограмотності. Клуб зробили з колишнього пансько-графського палацу на вулиці Огрод (при Польщі Плянтер). В будинку зробили великий зал для клубу та бібліотеки. Вела роботу Ольга Орищин (Пінчук), що була першим депутатом районної ради в селі, допомагали вчителі, місцеві активісти. В лікнепі в 1941 р. навчалось 198 чол., з них 186 жінок. За Польщі таємно працювала «Просвіта», де були книжки Шевченка, Франка, Старицького, Карпенка-Карого, Нечуя-Левицького, Куліша. Їх зберігав вдома в скрині Гулій Марко Степанович, Токмина Лідія Михайлівна та інші. А в 1940 році збережені книги віддали в бібліотеку Орищин Ользі. В грудні 1940 р. пройшли вибори до районної і сільських рад депутатів трудящих. Організовується передплата державної позики. Проводилися колективні збори, на яких лектори-пропагандисти роз'яснювали основи Конституції СРСР. Організовували драмгурток, почали ставити п'єси «Безталанна», «Назар Стодоля», «Правдиве багатство». Молодь, особливо з бідноти, була рада колективній праці. На цей час на центральній вулиці була укладена бруківка, між Крупцем і Червоноармійськом обладнано військовий аеродром. Але прийшли нові завойовники — німці. Наприкінці червня 1941 року німецькі танки з хрестами вже були в нас. Тепер їх народ хресним ходом зустрічав як визволителів від безбожників. Німцям в районі Червоноармійська, Крупця, Козина безуспішно протистояв 80-й механізований корпус генерала Дмитра Рябишева (в трикутнику Луцьк — Рівне — Броди тоді відбулась найбільша танкова битва початкового періоду війни — з радянської сторони більше 3 тис. танків і близько 750 танків 1-ї німецької танкової групи генерала фон Кляйста). На полях залишилось багато спалених танків, в основному «руских». Та хоч фашистів зустрічали як визволителів, їхній «новий порядок» в українців викликав спротив. Але все-таки навіть під час німецької окупації в 1942 р. відкрили школу, а по неділях, святах працював клуб, бо п'єси ще ставили, під час окупації спочатку йшли всі в церкву, пізніше в клуб. В Огроді ставили п'єси, а дяк збирав на спів дітей, проводив репетиції з церковними хористами. Особливо виділялись хористи Мариська з вул. Підцівінців (Травнева) і Тетяна (Тацька) Черешньовська із Стариків. Але Масляну (колодки)справляли по вулицях. А молодь збиралась на вечорниці в когось на вулиці, де були дівки, справляли св. Андрія, Коляду. А вже в 1943 р. німці все розігнали. Почалась справжня війна, утиск, гноблення народу. На цей час фашисти встановили в селі свій «порядок». Були ліквідовані всі євреї, в людей забирали худобу, молоко, зерно, м'ясо. Молодь вивозили на примусові роботи в Німеччину. Всі старалися будь-яким способом ухилитися від цього. Підрозділи ОУН-УПА чинили спротив діям фашистів. На той час з мешканців навколишніх сіл, в тому числі Крупця, була сформована сотня (курінь) Докса (псевдо уродженця с. Сестрятин Семена Котика), яка дислокувалася в лісі за с. Баранне. Повстанці робили засідки за міцним церковним муром і нападали на гітлерівські автоколони (кажуть, що в одній з таких акцій був вбитий німецький генерал), здійснювали часті диверсії на залізниці. З початком активних військових дій проти німців організовувались акції для здобуття зброї та одягу зі складів, транспортів, що йшли на фронт, а найчастіше уніформу добували в бою. Про одну з акцій, що відбулася 29 серпня 1943 р. на дорозі біля села Крупець на Дубенщині, знаходимо таку згадку: «Спалено дві машини, третю забрано цілою… З машини забрано 98 пар чобіт військових, 73 шт. штанів, 74 мундири, понад 1000 шапок військових і ще деякі речі». У відповідь фашисти спалили хутір Гаї, багато будинків в Крупці. Було вбито 28 сільчан, в тому числі кількох спалили живцем. Крім того, 19 грудня 1943 року фашисти підірвали колишній палац графа Ігельстрома, недобудовану школу і церкву. Поскільки в попередні часи церква мала щедрих жертводавців, в ній на той час було багато цінних предметів сакрального мистецтва: дзвони (1623, 1650, 1703, 1824 років виготовлення і один без позначення року), Богослужбові книги львівського видання: — Апостол (1574 р.), Євангеліє напрестольне і Тріоди кольорові і прості (1655 р.) тощо. Копії метричних книг зберігалися з 1756 року. Їх доля невідома. Так історичний центр Крупця був майже повністю зруйнований. Село було визволене від фашистів 19 березня 1944 року Червоною Армією, яка на той час вже мала над німцями трикратну перевагу в живій силі і п'ятикратну, завдяки американським поставкам — в техніці. Розпухлі тіла вбитих німців ще довший час валялися по лугах, поки їх віддали землі, проте місце їх поховання відмітити ніхто не спромігся. Але ще кілька місяців Крупець був в прифронтовій смузі — ішли запеклі бої з оточеними в «Бродівському котлі» німцями. Разом з німцями тримала оборону і 15-титисячна українська дивізія СС «Галичина», яка ціною великих втрат вийшла з оточення і пройшла свій подальший бойовий шлях за межами України. В Крупці в цей час стояли далекобійні гармати і 12-ти ствольні реактивні мінометні установки «катюші». Молодих хлопців, чоловіків насильно мобілізували на фронт. Тих, хто з релігійних мотивів відмовлявся або був причетний до УПА — відправляли в концтабори. Почалась тяжка праця по відбудові села: засипали окопи, розбирали фашистські об'єкти, доглядали поранених бійців. Довго ще руїни жахали, але село відбудовувалось. Адже було зруйновано понад 100 будинків, в тому числі і клуб в Огроді. Але в тому ж році вже було відкрито початкову школу. По закінченні війни всіх польських осадніків з околиць вивезли в Сибір, дозволивши взяти тільки ручну поклажу. Решту їхнього майна здали в сільмаг, де бажаючі займали черги, щоб щось недорого купити. 9 травня 1945 р в центрі села був мітинг в честь Перемоги. Радість охопила всіх жителів. Жінки чекали повернення своїх чоловіків з війни, дівчата-хлопців, женихів. Пісня прокотилася селом на кожній вулиці. Та була ще одна сумна сторінка історії — в 1947 році в північно-східній Україні і сусідній Росії був великий голод, звідти ходили люди просити їсти, називали їх «брянськими». Дехто з них наймався на роботу і прижився в Крупці, були випадки, коли прохачі помирали при дорозі. В тому ж 1947 р. відкрили в центрі села клуб в будинку с/ради (колишня комендатура поліції (гміна) він вцілів. Там була школа (всього 2 кл) але по неділях грала гармонь, збиралась молодь після церкви на танці. Першим завклубом була Галамага Віра Купріянівна (Бадиляка), а коли повернулись хлопці з фронту 1947—1948 р. завклубом став Возний Олександр Ілліч, він грав на гармошці організовував драмгурток разом з вчителькою історії Гулій Надією Марківною. Ставили п'єсу Карпенка-Карого, «Сватання на Гончарівці», «Назар Стодоля», Шевченка. Основну роль Наталки виконувала Маруся Орищин (Сопронюк). В 50-тих роках збудували новий дерев'яний клуб. Архітектор Найчук Ілля придумав красивий фасад з колонами. Клуб будували з дерева, старих стодол, які при організації колгоспу, забирали у людей. Завклубами були Сінчук Ганна, 3абрідня Надія, Черешньовський Анатолій Білецький Григорій (новий клуб). В клубі «крутили» кіно, електрику забезпечували бензоелектрогенератори «ЗІД». Після кіно були танці під патефон, пізніше під радіолу. Музика була з пластинок популярних радянських співаків. Але ще певний час УПА не припиняла боротьби і нова влада, яку прозвали «другі совєти», вела з нею війну. Особливою жорстокістю в поводженні з підозрюваними у зв'язках з ОУН відзначався Кондратьєв. В підвал було чути, як він на допитах кричав: «Я куріци нє зарєжу, я куріци нє убью, а чєлавєка павєшу і кожу садру!!!» Вбитих в бою з «ястрєбками» чи закатованих в катівні МГБ (нинішній територіальний центр соціального обслуговування в Радивилові, в'язнів тримали в підвалі) викидали в Червоноармійську на інший край дороги (там зараз пам'ятник жертвам репресій), звідки рідня їх тихенько вночі забирала. Закопували їх на цвинтарі теж потайки, по наводці сексотів (сєкрєтних сотрудніков, по простому запроданців) могли схопити і мордувати будь-кого. Криївка була доброю схованкою, але непридатною для оборони, тому при її виявленні треба було або здаватися на тортури, або стрілятися. «Друже Липа, не хотів ти здатися живим — стрілив в груди і навіки життя своє закінчив. Тіла твого молодого друзі не ховали, про смерть твою тато й мама нічого не знали…..» — це уривок вірша про одного з вояків, мешканця х. Гаї, який останню кулю зберіг для себе. Живим давали по 10 років каторги — на Колимі, Казахстані, Печорі і т. д. Проте деякі загони ОУН-УПА діяли в околицях до середини 50-х років. Курінь Докса брав участь в багатьох боях, в тому числі з червонопартизанським з'єднанням Сидора Ковпака, яке здійснювало рейд від Путивля до Карпат, а також у відомій битві з військами НКВС під Гурбами Здолбунівського району. Після війни знову було організовано колгосп, якому дали назву «Комуніст». Одним з перших засобів механізації в колгоспі була американська вантажівка «Студебекер», надана СРСР по ленд-лізу, а на цегольні два німецькі трактори «Больдо», отримані як контрибуція. За кілька післявоєнних років одноосібництво було ліквідоване. Активісти комуністичного будівництва відбирали в багатших селян коней, корів, сільгоспреманент, розбирали стодоли і використовували для колгоспних потреб. Туди ж були використані будматеріали з руїн графського палацу. В селян найкращу землю відібрали, дозволено було мати 50 соток городу сім'ї членів колгоспу і 15 соток неколгоспникам, і то на неродючих ґрунтах. З худоби дозволено було тримати корову і теля. За роботу в колгоспі нараховували трудодні. На початку 1960-х років в Крупець провели електрику від побудованої в Добротворі Львівської області теплової електростанції, а також проводове радіомовлення, яке в народі називали брехунцем або колхозніком за 40 копійок в місяць. Відтоді о 6-й годині ранку звучав гімн УРСР — «Живи, Україно, прекрасна і сильна…, в Радянськім Союзі ти щастя знайшла!», потім 15-ти хвилинна ранкова гімнастика в музичному супроводі і далі новини з міжнародного життя, в яких висвітлювалось важке життя трудящих у капіталістичних країнах і оспівувались переваги соціалістичного ладу. Популярною піснею була: «буряки рядочками, стеляться листочками — наче море води розлива!…» про колгоспні лани. Повсякденною одежею селян в той час стали ватна «куфайка», «хлопчатобумажні» штани і кирзові (рідше «рєзінові») чоботи. В той час селяни вже мали можливість обзавестися радіолами, чорно-білими телевізорами ранніх моделей або «телекомбайнами» — гібридом телевізора і радіоли, а також холодильниками і простими пральними машинами. Зображення та телевізорах було погане, бо телецентр був у Львові, антени були недосконалі, показував один канал. Також в 60-х роках була проведена зачистка території колишнього замку і церкви, в тому числі прицерковних цвинтарів — християнського і єврейського. Відтоді центр села перемістився на інший кінець вулиці Зарогатка, де вже були сільська рада і клуб. Територію замку віддали під приватну забудову. В 1969 році згідно постанови КП України і Ради Міністрів УРСР колгосп «Комуніст» був перейменований в Червоноармійську птахофабрику. Значну допомогу в розвитку культурного і духовного збагачення селян надавала комсомольська організація, яка зросла з 5 чоловік до 12 в 1950 р та до 96 чол. в 1969 р. Інтелігенція села-вчителі не стояли осторонь. На той час працювала вже семирічна школа. П'єси ставили в школі (млин) навіть в магазині сільпо, поки його не відкрили (збудували швидко). В 1959 р. відкрили нову восьмирічну школу. Значно зросла й культура села в Крупецькому клубі, яким завідував Олег Григорович Васьковець. Працювали такі гуртки: драматичний, вокальний, спортивний і художнього читання. Організовували вечори «Запитань і відповідей», диспути, усні журнали, вечори молоді. Урочисто відзначали дати революційних свят, визначних подій в країні. З великим успіхом йшла п'єса Голованіського «Дальня луна», «Фараони». Чотири рази в тиждень демонстрували кінофільми, навіть проводили кінофестивалі. Почали вводити нову обрядність-урочисто відзначали реєстрації шлюбів і новонароджених, проводи в Радянську армію. Вже в 60-тих роках організували духовий оркестр з дорослого населення. Інструменти закупив колгосп. Лише 1968 р. Крупецька с/рада витратила на освіту 62430 крб., а на культуру 7574 крб., на охорону здоров'я 6976 крб. На початку 50-тих прислали завклубом Грушкевича Петра — професіонала з культосвітньою освітою, вокальними і музичними здібностями (пізніше зять агронома Кравчука Олександра Степановича). Духовий оркестр славився на весь район. Лекції в клубі почали читати приблизно з 1949 р. Пізніше студенти, які були на практиці в школі завжди в 50-тих роках організовували читання лекцій і усні журнали, лекції та концерти до Дня Жінки, 1 травня, річниць Великого Жовтня, до дня народження Т. Г. Шевченка. Особливо гарні вечори, постановки п'єс художнього читання організовувались спільно з завклубом та вчителем Токар Оленою Федорівною (Рудишин). Та всі ці заходи охоплювали неширокий круг людей, в основному молодь. В селі процвітало самогоноваріння, непитущі люди виглядали диваками. В 70-х роках життя покращилося. В зв'язку з продовольчою проблемою в СРСР влада дивилася крізь пальці на те, скільки худоби громадяни утримували в домашньому господарстві. Люди почали відгодовувати бичків і теличок. За три-чотири бики можна було придбати цеглу на будинок, тому почався будівельний бум, тим більше, що за недотримання проектної документації ніхто не карав. В Крупці появились нові вулиці: 40-річчя Перемоги і Шкільна з провулками, ущільнилась забудова на тих, що були здавна. В приватній власності появились легкові автомобілі, хоч їх і було кілька на все село, до того ж «Жигулі» можна було придбати тільки по «блату», їх «давали» тільки передовикам виробництва. «Волга» для селян була недосяжною мрією. Популярними були також мотоцикли, особливо з коляскою. В моді було завішувати стіни кімнат «коврами». Окремі ініціативні люди (їх називали спекулянтами) їздили в багатшу Прибалтику, в них можна було придбати модні шуби, «балонові» плащі, нейлонові сорочки і т. д. В кінці 70-х появились громіздкі і ненадійні кольорові телевізори, показували три канали — ЦТ, УТ, і ЦТ-2. В моді були транзисторні радіоприймачі ВЕФ і портативні касетні магнітофони. Але все це було дефіцитним, до того ж люди звикли жити бідно, тому багато громадян «тримали гроші на книжці» в Ощадбанку, дехто навіть дуже великі суми, і при розвалі Радянського Союзу вони просто пропали. На той час про символи української державності — гімн і тризуб молодь вже не знала, старші люди не згадували вголос, а офіційно ОУН і УПА вважалися буржуазними націоналістами і бандитами. Деякі керівники переходили на російську мову. Переїзд через залізничну колію в кінці вул. Біла Криниця був закритий як злодійський і бандерівський (а він був частиною дороги, яка з дуже давніх часів зв'язувала Крупець і Радивилів з Кременцем). Землі, які були за переїздом (Батьківщина) були віддані колгоспу с. Башарівка. Землі за с. Баранне були віддані колгоспу с. Сестрятин. Це було зроблено тому, що згідно планів місцевих керівників КПУ птахофабрика мала годувати курей комбікормами з Радивилівського комбікормового заводу, за їхнім задумом, до Крупця мала бути підведена колія. Таким чином ці землі для крупецької громади були втрачені. 01.01.1984 року Червоноармійська птахофабрика була перейменована в птахорадгосп «Червоноармійський» (наказ Міністерства УРСР N7 від 10 січня 1983 р.). В 80-х роках добробут селян незначно зростав. Будинки вже починали облаштовувати ванними кімнатами, туалетами і кухнями (раніше обходились літніми кухнями), каналізацією, місцевим водопроводом. Наприкінці 80-х років в Крупці вже були побудовані за два попередні десятиліття торговий центр, сільрада, фельдшерсько-акушерський пункт, баня, нова 10-ти річна школа, дитсадок. При будівництві нової траси Київ-Чоп, яку проклали через ставок, (на старій трасі біля початку вулиці Огрод крутий поворот, і там було багато автопригод) клуб в 1989 р. розібрали і почали будівництво нового будинку культури в центрі села біля нової с/ради. Новий будинок культури відкрили 1992 році. Його директором довгий час був Білецький Григорій, котрий також старався організовувати дозвілля молоді (дискотеки, тематичні вечори до пам'ятних дат, усні журнали). А в 1991 році збулася мрія багатьох поколінь українців — СРСР розвалився і Україна стала незалежною державою. Історія бібліотеки До 1939 року бібліотеки в селі Крупець не було, але діяла нелегальна невелика «Просвіта». Книги зберігались по домівках, в скринях. Зберігали в себе книги Орищин Ольга і Гулій Марко. В основному це були твори Шевченка, Карпенка-Карого, Куліша, Франка і Нечуя-Левицького та інших. В 1940 році в селі почала працювати хата-читальня при клубі, який був розташований в будинку поляка капітана Мручкевича на вулиці Огрод. Завідувала читальнею — Орищин Ольга. Допомагали їй розповсюджувати літературу дівчата, які проживали на цій вулиці, це: Хороновська Ліда, Олійник Ліда. Під час окупації, як хтось діставав газету то її прочитувало декілька десятків чоловік. Потайки читали «Кобзаря». У 1942 році молодь пробувала ставити п'єси: «Украдене щастя», «Велике богацтво», «Будка 86» Івана Франка. Але окупаційна влада не дозволяла проводити такі заходи. 19 березня 1944 року Крупець було звільнено Червоною Армією, а вже восени відкрили початкову школу. В 1945 році було відкрито хату-читальню, на вулиці Заокіп у будинку Найчука Микити. Завідувала читальнею Чайка Надія Григорівна. В 1950 роках працювала невелика бібліотека при сільській Раді в центрі села. Завідували бібліотекою Сінчук Ганна, Галамага Віра, Вдовиченко Наталія. В 1956 році завідувала бібліотекою Яворська Ніна. На прикінці 60-х років в центрі села був збудований новий клуб, а при ньому і бібліотека. Очолила нову бібліотеку працівник з бібліотечною освітою Загоруйко (Порицька) Олена Іванівна, яка пропрацювала в бібліотеці понад сорок років. Неодноразово Олена Іванівна за сумлінну працю на бібліотечній ниві нагороджувалась почесними грамотами, портрет її прикрашав району і обласну дошки пошани. Мережа обслуговування населення книгою розширювалась, діяли пункти видачі літератури на хуторі Пісок, Гнильче, Гайки. Під час жнив на току і польових станах організовувались агітвагончик, де працюючі могли ознайомитися зі змістом свіжих газет, та новинами літератури. В сімдесятих роках фонд бібліотеки нараховував понад десять тисяч примірників книг, та понад дві тисячі читачів. Було відкрито шкільні бібліотеки. Фонди бібліотеки з кожним роком збільшувались. Після реорганізації бібліотек в 2003 році фонд публічно-шкільної бібліотеки села Крупець налічує більш як двадцять тисяч примірників книг. І сьогодні працівники бібліотеки (завідуюча О. М. Бугайкіна, провідний бібліотекар О. М. Калашникова) не стоять осторонь суспільного життя сільської громади. Вони беруть участь у засіданнях виконкому сільської ради, сесіях та сходах сіл територіальної громади, вносять свої пропозиції з тих чи інших питань. Беруть активну участь у районних та обласних конкурсах. В 2001 році зав.бібліотекою О. М. Бугайкіна зайняла перше місце у конкурсі на найкращу професійну майстерність присвяченому Всесвітньому дню бібліотек, в 2005 році в обласному огляді конкурсі по обслуговуванню людей з обмеженими фізичними можливостями бібліотека с. Крупець зайняла друге місце в районі. В районному конкурсі найкращий читач року який проводився дитячою районною бібліотекою у 2006 році читачі бібліотеки зайняли трете місце. Працівники бібліотеки неодноразово нагороджувались почесними грамотами за сумлінну роботу по обслуговуванню читачів і пропаганді книги.", "version_id": "5815962482330296632"},
{"wikidata_id": "Q213523", "text": "Кватроченто Кватроченто (італ. quattrocento, тобто «чотириста», «чотирихсоті роки») — мистецький термін для позначення мистецтва Італії у XV столітті. Охоплює часовий термін приблизно у 100 років (1400–1499), але в творчості деяких майстрів протримався довше за 1499 рік і співіснував з добою так званого Високого Відродження. Кватроченто та архітектура Засновником саме ренесансної архітектури став Філіппо Брунеллескі. Уродженець Флоренції починав як ювелір, але отримав добру освіту, яку вдосконалив на будівництві. Саме йому доручать створення грандіозного куполу собору Санта Марія дель Фйоре. Використавши каркасну систему, відому ще з часів готики, Брунеллескі створив подвійну оболонку купола без використання будівельних лісів, що справило значне враження на сучасників і сміливістю інженерного рішення, і новою, неготичною образністю споруди. Новий взірець архітектури виник і після побудови ним Шпиталю для дітей-бастардів — Оспедалє деї Інноченті. Сюди віддавали флорентійських незаконнонароджених дітей-сиріт, долею яких опікувались релігійні установи міста. Привітна аркада на колонах першого поверху Оспедалє деї Інноченті розійдеться у десятках зразків по багатьом містам країни. Могутнє теоретичне підґрунтя архітектура доби кватроченто отримає в творах енциклопедично освіченого Альберті Леона-Баттіста (1404–1472), який розробив і дав новий тип італійського собору та цивільної споруди — міського палацу. Кватроченто та скульптура Реформатором італійської скульптури став Донателло (1386?—1466). Він опанував усі різновиди тогочасної скульптури. Майстер широкого діапазону, Донателло уславився вдалими спробами в створенні декоративного рельєфа (Фриз катедри Флорентійського собору «Янголята в танцю»), скульптури для фонтану (підліток Давид, біблійний герой), кінного монументу (монумент кондотьєру Гаттамелаті, Падуя). Особливе місце в творчості майстра та в мистецтві посів його Святий Георгій (1417 рік), який започаткував низку героїчних постатей в італійському мистецтві, від «Мойсея» Мікеланджело до венеціанських портретів Тиціана та Тінторетто. Значний внесок в скульптуру кватроченто зробив і сучасник Донателло — Якопо делла Кверча (1371–1438). Праця по замовам церкви дещо обмежила розвиток творчості майстра, але значні потенції його обдарування виявилися навіть в невеликих рельєфах порталу церкви Святого Петронія в місті Болонья. Мікеланджело та скульптор Монторсолі стануть справжніми спадкоємцями емоціонально насиченої, драматичної за характером творчої манери Якопо делла Кверча в наступному столітті.", "version_id": "17373748679893344024"},
{"wikidata_id": "Q2143762", "text": "Віха (управління проектами) Ві́ха або мильовий камінь (англ. milestone) — термін (широко застосовується і синонімічний термін контрольна подія), що використовується в управлінні проектами і означає важливе місце, ключовий етап, перехід на нову стадію розвитку проекту. Зазвичай, цим важливим етапом є завершення якогось ключового завдання, підписання важливих документів або ж будь-які інші важливі дії, що передбачаються планом проекту. Перехід цієї контрольної точки призводить до змін у всьому проекті. Використання віх у проектуванні Визначаючи віхи у своєму проекті, ви значно покращуєте увесь розклад вашого проекту. Для найуспішнішого управління проектами, визначення віхи повинно також поєднуватися із складними методологіями створення розкладів, такими як «Технологія Оцінювання та Перегляду Програми» (англ. Program Evaluation and Review Technique) або ж «Метод критичного шляху» (англ. Critical Path Method). Тільки тоді визначення віхи дозволяють більш точно зрозуміти чи вкладається проект у часові рамки розкладу чи ні. Віхи часто використовують для моніторингу прогресу, але існують певні обмеження в тому наскільки ефективним може бути цей метод. В більшості випадків його використання показує лише прогрес на критичних відрізках проекту, та ігнорує некритичні. Через це дуже часто трапляється ситуація коли ресурси переводяться з не-критичних діяльностей у критичні аби упевнитися що всі критичні віхи виконуються вчасно. Це створює враження що проект не відстає від запланованого розкладу, а той час як нехтуються деякі важливі діяльності.", "version_id": "4340993725527038550"},
{"wikidata_id": "Q3205931", "text": "Жовтець колючкуватий Морфологічна характеристика Однорічна (або іноді дворічна) трав'яниста рослина, гола; з численними стеблами, розгалужена від основи. Може рости прямостояче або стелиться по землі. Стебла до 40 (-50) см. Листя 10–60 (80) × (8) 15–80 (90) мм, глибоко розділене на 3 чи 5 лопатей. Листя від голого до волохатого на довгих черешках. Квітка (6) 8–20 (25) мм діаметром, має п'ять блискуче-жовтих пелюсток (4) 4,5–10 (11) мм, оберненояйцеподібних або еліптичних. Плодоніжка (8) 10–45 мм. Плід — колюча сім'янка (4.5) 5–8 (9) мм, оберненояйцеподібна, темно-коричнева; дзьоб (1,5) 2–3 мм. Поширення Батьківщина. Північна Африка: Алжир; Єгипет; Лівія; Марокко; Туніс. Азія: Саудівська Аравія; Таджикистан; Туркменістан; Узбекистан; Афганістан; Кіпр; Іран; Ірак; Ізраїль; Йорданія; Ліван; Сирія; Туреччина; Індія; Пакистан. Кавказ: Вірменія; Азербайджан; Грузія. Європа: Україна — Крим; Албанія; Боснія і Герцеговина; Болгарія; Хорватія; Греція; Італія; Македонія; Чорногорія; Румунія; Франція; Португалія [вкл. Мадейра]; Гібралтар; Іспанія [вкл. Канарські острови]. Натуралізований в Америці й Австралії. Мешкає на вологих полях, у канавах, на луках, узбіччях.", "version_id": "11380421354047573415"},
{"wikidata_id": "Q730586", "text": "Френклін Ейпріл Клубна кар'єра У дорослому футболі дебютував 2001 року виступами за команду клубу «Цивікс» (Віндгук), кольори якої і захищав протягом усієї своєї кар'єри гравця, що тривала цілих п'ятнадцять років. Виступи за збірну У 2003 році дебютував в офіційних матчах у складі національної збірної Намібії. Протягом кар'єри у національній команді, яка тривала 6 років, провів у її формі 20 матчів. У складі збірної був учасником Кубка африканських націй 2008 року у Гані. Помер 18 жовтня 2015 року на 32-му році життя у місті Віндгук від астми.", "version_id": "423947085101938912"},
{"wikidata_id": "Q450309", "text": "Ейтан Фокс Біографія Народився 21 серпня 1964 року в Нью-Йорк, США в єврейській родині. У віці двох років Фокс переїхав разом з родичами в Ізраїль. Його батько, Сеймур Фокс був консервативним рабином і провідним професором єврейської освіти в Єврейському університеті Єрусалима. Його мати, Сара Камінкер-Фокс була головою єрусалимського міської ради та брала участь в Єрусалимському міському плануванні, обиралася від лівих рухів, вона вперто боролася за мир між ізраїльтянами і палестинцями, допомагаючи жителям Східного Єрусалиму. Фокс був середнім дитиною в сім'ї, має двох братів — Давида і Денні. Батьки розлучилися в 1974 році. Він виріс в Єрусалимі, кілька років прожив у кібуці, служив в армії і воював під час першого Лівано-Ізраїльського конфлікту. Після цього навчався в Школі Кіно і Телебачення Тель-Авівського університету. Фокс відкритий гей, разом зі своїм партнером Галом Уховскі (його помічником і сценаристом) живе вже понад 20 років. Вони познайомилися на останньому році навчання в Школі Кіно і Телебачення і з тих пір живуть і працюють разом.", "version_id": "3394311223098478344"},
{"wikidata_id": "Q466779", "text": "Ельжбета Гевелій Біографія Елізабета Катерина Купманн народилася 17 січня 1647 року в місті Данциг в сім'ї багатих нідерландських купців. Батьки Елізабети, Ніколас Коопман (1601—1672) і Джоанна Меннінгс (1602—1679), одружилися в Амстердамі в 1633 році, а у 1636 році вони переїхали до Данцига. Ельжбета була освічена, знала декілька мов, мала широкі наукові інтереси. Вона цікавилася астрономією і часто бувала в обсерваторії Яна Гевелія. У 1663 році, у віці 16 років, вона вийшла заміж за 52-річного Яна Гевелія. Це був його другий шлюб. У нього не було дітей з попереднього шлюбу тривалістю 20 років. З Ельжбетою у нього було четверо дітей — син-первісток Адеодат (помер у дитинстві) та три доньки: Катажина, Юліанна Рената і Флора Констанція. Ельжбета почала працювати разом з чоловіком в обсерваторії починаючи з 1664 року. Ельжбета брала участь у спостереженнях, вела обчислення, підтримувала стосунки із зарубіжними друзями Гевелія і вела з ними наукову переписку (латинською мовою). Після пожежі, що знищила дослідницькі інструменти і документи, Ельжбета допомагала відновлювати обсерваторію. Гевелій хвалив в своїх нотатках математичні здібності і старанність дружини, наводив результати наукових спостережень Ельжбети в листах колегам. У трактаті «Machina Coelestis» Ян Гевелій наводить астрономічні виміри, які зробила Ельжбета. Вона працювала зі своїм чоловіком над каталогом «Prodromus astronomiae», який містив 1564 зір та їхній опис. Після смерті Яна Гевелія у 1687 році, вона продовжила роботу над книгою та опублікувала її у 1690 році за підтримки короля Яна III Собеського. Крім того, вона опублікувала трактати «Catalogus stellarum fixarum ad annum 1660» (1687) та «Firmamentum Sobiescianum sive Uranographia etc.» (1690). Через три роки після публікації «Prodromus Astronomiae», в грудні 1693 року, Ельжбета Гевелій померла і була похована в могилі чоловіка. Вшанування На честь Ельжбети Гевелій названі мала планета 12625 Купман і кратер Купман на Венері. У 2006 році Елізабет Вальц написала романтизовану біографію Ельжбети Гевелій — «Зоряна мисливиця» (The Star Huntress).", "version_id": "4371186890605254164"},
{"wikidata_id": "Q77420", "text": "Макс Фасмер Російський період Макс Фасмер народився в Санкт-Петербурзі, у купецькій родині російських німців. У 1903 закінчив відому класичну гімназію Карла Мая. З 1903 по 1907 навчався в Санкт-Петербурзькому університеті, вивчав порівняльне мовознавство і славістику. Серед його вчителів були філологи Бодуен де Куртене і О. О. Шахматов. У 1906—1909 Фасмер випустив свою першу відому лексикографічну працю — Греко-слов'янські етюди де досліджувався вплив грецької мови на слов'янські. Третю частину «Етюдів» Фасмер захистив у 1909 як маґістерську дисертацію, за неї він здобув премію Міхельсона «За труды в области науки о русском языке» від Імператорської Санкт-Петербурзької Академії Наук. У процесі створення «Етюдів» Фасмер їздив у Грецію, де вивчав діалекти грецької мови, а також албанську мову. За власними словами, він уже тоді мав намір створити російський етимологічний словник і вважав це головним завданням своєї наукової діяльності. У 1908—1910 Фасмер навчався в університетах у Кракові, Відні і Граці. Основна робота цього періоду Kritisches und Antikritisches zur neueren slavischen Etymologien, яка вилилася у створення основної праці філолога. 1910 року Фасмер склав іспити на право читання лекцій і дістав посаду приват-доцента в Санкт-Петербурзькому університеті. Одночасно з 1912 він на посаді професора слов'янської філології й індоєвропейського мовознавства викладав на Вищих жіночих Бестужевських курсах. 1914 року в Москві була видана робота Фасмера Дослідження в області давньогрецької фонетики, пізніше — у 1915 — він захистив її як дисертацію. У 1917—1918 Фасмер — професор індогерманського мовознавства і слов'янській філології на Філологічному факультеті Саратовського університету. Фасмер у Дерпті Після жовтневого перевороту Фасмер, перебуваючи у Фінляндії, вирішив не повертатися в Саратов і переїхав у Дерпт, нині Тарту, Естонія. У 1918–1921 Фасмер викладав у Дерптському університеті на посаді ординарного професора. Під час своєї роботи в Дерпті Фасмер брав участь у поверненні евакуйованої в Вороніж у Першу світову війну університетської бібліотеки (на підставі мирного договору між Естонією і РРФСР від 2 лютого 1920). Одночасно він переправив із Росії і свою особисту бібліотеку, яку згодом надав у користування німецьким славістам і сам використовував у своїх роботах. Фасмер у Лейпцигу 1921 року Фасмер дістав запрошення з Лейпцига. З 1921 по 1925 він обіймав посаду ординарного професора історико-філологічного відділення філософського факультету Лейпцигського університету, працював на кафедрі слов'янської філології. Одночасно в 1921 він став содиректором Індогерманського інституту, інституту Південно-Східної Європи й Ісламу і Державного науково-дослідного інституту індогерманістики. Також у 1923 Фасмер став ординарним членом філолого-історичного класу Саксонської Академії Наук. Протягом багатьох років Фасмер працював над первісними межами й поширенням східних слов'ян, установивши північну межу іранських впливів (Die Iranier in Südrussland, 1923), південну і східну межу балтських впливів і південну межу фінських впливів (Beiträge zur historischen Völkerkunde Osteuropas, I—IV, 1932 — 36), як також межі впливів вікінгів (Wikingerspuren in Russland, 1931, та ін.). Ці праці мають основоположне значення також для проблем походження української мови. У 1924 Фасмер заснував журнал «Zeitschrift für slavische Philologie» («Журнал слов'янської філології»), що незабаром став одним з провідних європейських славістичних видань і виходить дотепер. У журналі поряд з іншими статтями публікувалися і статті самого Фасмера з етимології слів російської мови. Берлінський період. Стокгольм У 1925 Фасмер переїхав у Берлін. З 1925 по 1945 рр. Фасмер — ординарний професор Слов'янського інституту в Берлінському університеті Фрідріха-Вільгельма. У 1925–1933 Фасмер видає Нариси слов'янської філології й історії культури (Grundriss der slavischen Philologie und Kulturgeschichte, Berlin, Leipzig, 1925—1933). І серед них його робота — підсумок поглядів на прабатьківщину слов'ян Прабатьківщина слов'ян (Die Urheimat der Slaven) (1926) та Східно-слов'янська етнографія (Russische (Ostslavische) Volkskunde) (1927), написана за пропозицією Фасмера видатним радянським етнографом Дмитром Зеленіним, яка і дотепер лишається найґрунтовнішим і найавторитетнішим описом етнографії українців, білорусів та росіян. Усього передбачалося випустити 90 томів «Нарисів…», світ же побачили тільки 12 випусків. У 1932–1936 вийшла його робота в чотирьох томах Нариси історичної етнології Східної Європи (Beitrage zur historischen Volkerkunde Osteuropas, Berlin, 1932-36), де, зокрема, розповідалося про розселення фінських племен в центральній Росії. У 1926 Фасмер брав участь у науковій конференцію в Мінську. 14 січня 1928 Фасмер обраний іноземним членом-кореспондентом по розряду лінґвістики (слов'янська філологія) Відділення гуманітарних наук Академії наук СРСР. У 1937–1938 Фасмер як запрошений професор читав лекції в Колумбійському університеті в Нью-Йорку. Також він виступав з лекціями в 1930–1931 у Лунді, Уппсалі, Стокгольмі, у 1937–1941 — у Софії, Будапешті, Бухаресті і Гельсінкі. У 1938 Фасмер під час перебування в Нью-Йорку почав систематично працювати над складанням словникових статей для етимологічного словника російської мови. У цьому ж році він повернувся в Берлін, де продовжив працювати над словником. Свою діяльність Фасмер не переривав і в роки Другої світової війни, незважаючи на численні перешкоди. Крім підготовки словникових статей Фасмер у цей час продовжував писати роботи з славістики і викладати на кафедрі (заняття велися до лютого 1945). Серед його праць цього часу: Слов'яни в Греції (Die Slaven in Griechenland, 1941), Старі взаємини населення Росії (Die alten Bevölkerungsverhältnisse Russlands, 1941), Грецькі запозичення в сербсько-ховатській мові (Griechische Lehnwörter im Serbokroatischen, 1944) та ін. У січні 1944 до будинку Фасмера потрапила фугасна бомба. Сам учений був тоді в бомбосховищі, однак його бібліотека і рукописи вкупі з картотекою для етимологічного словника були знищені. Фасмер став складати картотеку заново, користуючись бібліотекою Слов'янського інституту. З 1945 ця бібліотека стала йому недоступна. Тоді Фасмер продовжив роботу в інших берлінських бібліотеках. У 1945–1946 він не видав жодної статті, зосередившись на відновленні словникової картотеки. У 1946 Слов'янський інститут, що опинився на території Східного Берліна, відновив свою діяльність. Фасмер читав там лекції в зимовий семестр 1946–1947. Через зростаючу політичну напругу, а також з метою лікування від хвороби очей Фасмер прийняв запрошення зі Стокгольма. У 1947–1949 Фасмер — професор Стокгольмського університету. Західноберлінський період. Видання етимологічного словника З 1949 по 1956 Фасмер — ординарний професор, завідувач кафедрою славістики Вільного університету в Західному Берліні. До червня 1949 Фасмер займався збиранням матеріалу для словника і відновленням втрачених даних по пам'яті, а з 1949 він почав обробляти рукопис словника. Словник Russisches etymologisches Wörterbuch видавався в Гайдельберзькому університетському видавництві «Карл Вінтер» (Carl Winter). Перший випуск словника вийшов у 1950. Видання продовжувалося до 1958 окремими випусками, що склали три томи. Хоч у центрі уваги Фасмера були російські етимології, він широко залучав український матеріал (не завжди повний і достатньо перевірений), так що ці праці мають значення й для української етимології. У 1956 Фасмер відвідав Москву, взявши участь у роботі Міжнародного комітету славістів. У 1958 він знову приїжджає в Москву як учасник IV З'їзду славістів. На цьому з'їзді обговорювався і його етимологічний словник. Побічним наслідком етимологічних праць була публікація двох важливих довідникових видань: Wörterbuch der russischen Gewässernamen (1960—1973) і Russisches geographisches Namenbuch (1962—1981), закінчені після смерти Фасмера, перший Айсолдом та ін., другий Г. Броєром та ін. Обидва видання включають вичерпний (крім Закарпаття) український матеріал. Праці Фасмера зі специфічно українською тематикою: до річкових назв (Десна — 1930 — 31, Псел — 1932, Дніпровські пороги — 1960), історичних проблем: підпис Анни Ярославни (1927 і пізніше); перехід je- > о-, український імператив (1925). З діалектології Фасмер писав про болгарські впливи в закарпатських говірках, зредагував і видав діалектні записи Наконечної. На його замовлення Ганцов написав ґрунтовний огляд досліджень з української діалектології. Бібліографія творів Фасмера в Festschrift für Max Vasmer, 1956, і Zeitschrift für slavische Philologie 31 і 34. Смерть 30 листопада 1962 Макс Фасмер помер. Похований у Західному Берліні, на цвинтарі євангелічного приходу Ніколасзеє. У 1987 рішенням Сенату його поховання набуло статусу почесної могили (нім. Ehrengrab). Російський переклад етимологічного словника У видавництві «Карл Вінтер» етимологічний словник Фасмера вийшов німецькою мовою. Робота над перекладом словника на російську мову почалася в 1959. Переклад був виданий у 1964-1973 рр. у Москві філологом-славістом Олегом Трубачовим накладом 10 000 примірників. Словник вийшов з виправленнями і доповненнями, у результаті чого обсяг збільшився більше ніж на одну третину, і склав уже чотири томи. Після цього він кілька разів перевидавався. 2004 року компанією ІДДК була видана версія словника на CD-ROM.", "version_id": "10273755039745150062"},
{"wikidata_id": "Q192210", "text": "Кладистика Кладистика (від дав.-гр. κλάδος (kládos) — гілка) — спеціальний підхід до біологічної класифікації, в рамках якого організми класифікують ґрунтуючись на порядку, у якому вони відгалужувались від еволюційного дерева, незважаючи на їхню морфологічну подібність. Засновником та автором найбільшого внеску в дисципліну є німецький ентомолог Віллі Генніг, котрий називав її «філогенетичною систематикою» (Hennig, 1979), хоча зараз останній термін має ширше значення. Зараз кладистика все більше розглядається як основний підхід до біологічної класифікації, і всі сучасні класифікаційні системи тією або іншою мірою включають інформацію, отриману за допомогою цього підходу. Результатом кладистичного аналізу походження таксона є спеціальні діаграми, що називаються «кладограмами», які віддзеркалюють гіпотетичні філогенетичні зв'язки. Кладистичний аналіз може ґрунтуватись на матеріалі різного обсягу, доступному для конкретного дослідника. Наприклад, стосовно викопних організмів, як правило, доступні тільки морфологічні дані, тоді як для сучасних тварин використовується також аналіз послідовностей ДНК (так звані «молекулярні дані») та біохімічні дані. У кладограмі всі таксони розташовані на кінцях гілок, і кожне розгалуження є дихотомічним (двійковим). Два таксони, розділені одним розгалуженням, називаються сестринськими таксонами або сестринськими групами. Кожна частина загального дерева, незалежно від того, налічує вона один або кілька тисяч таксонів, називається «клада». Клада включає всі таксони, які мають спільного унікального предка (такого, що не є попередником ніякого більше організму в діаграмі). Кожна клада характеризується набором ознак, притаманних її членам, але відсутніх у предків. Ці ознаки клади називаються «синапоморфії» (спільні риси). Наприклад, затверділа передня пара крил (надкрила) є синапоморфіями жуків, а кільцеве листоутворення (або розвертання вайїв) є синапоморфією папоротей. Визначення Характеристична ознака, наявна як у кореневого виду, так і у його нащадків, називається «плезіоморфія» («близька форма», також називається «попередниковою формою»). Характеристична ознака, що наявна тільки у пізніших нащадків, називається «апоморфія» (означає «відокремлена форма», також називається «похідною формою») для цієї групи. Прикметники «плезіоморфний» та «апоморфний» використовуються замість «примітивний» та «передовий» (або ж «просунутий») для уникнення оціночного судження про еволюційні форми, позаяк обидва вони можуть позначати структури, що є вкрай корисними за деяких обставин та шкідливими — за інших. Нерідко набір плезіоморфних форм неформально називається «базисом» для клади або клад, котрим ций набір притаманний. Кілька інших поширених термінів кладистики введено для опису кладограм та позицій таксонів всередині них. Вид або клада є базальною відносно іншої клади, якщо перша має більше плезіоморфних рис, ніж друга. Звичайно базальна група налічує малу кількість видів порівняно з розвинутішими групами; наявність в кладограмі базальної групи не є обов'язковою. Наприклад, при спільній кладистичній класифікації птахів та ссавців, жодна з цих груп не є базальною для іншої. Клада або вид, що знаходиться в кладограмі всередині іншої клади, може називатись «вкладеною» або «вкладеним» в цю кладу. Методи кладистики Масив інформації, що може бути підданий кладистичному аналізу, має бути організований спеціальним чином. Для цього, перш за все, треба провести розмежування між ознаками (або характеристиками) та їх станами (характеристичними станами). Наприклад, колір пір'їн може бути блакитним у одного виду та червоним у іншого. Тоді «блакитні пера» та «червоні пера» будуть двома станами однієї ознаки — «кольору пір'я». Дослідник має визначити, яка ознака (або ознаки) була наявна до появи останнього спільного попередника (плезіоморфія), а яка була наявна у останнього спільного попередника (синапоморфія) шляхом виділення одного чи більше кореневих видів. Кореневий вид — це організм, котрий не належить до досліджуваної групи, але є близько з нею спорідненим. Це робить вибір кореневого виду важливою задачею, позаяк такий вибір здатний серйозно вплинути на структуру кладистичного дерева. Треба зауважити, що при характеристиці клад використовуються лише синапоморфії. Наступною стадією є укладання різних можливих кладограм та їхня перевірка. В ідеалі клади мають багато «узгоджених» синапоморфій; в такому ідеальному випадку очікують наявність достатньо великої кількості справжніх синаптоморф, котрі не можуть бути прихованими гомоплазіями, появу котрих спричинює конвергентна еволюція (тобто якостями, котрі відтворюють одна одну завдяки впливу навколишнього середовища або спільного функціонального використання, а не завдяки спільному походженню). Відомим прикладом гомоплазії, що виникла завдяки конвергентній еволюції, є ознака «наявність крил». Хоча крила птахів, кажанів та комах виконують однакові функції, кожне з цих крил еволюціонувало незалежно, що може бути простежено завдяки їхній анатомії. Якщо ж птах, кажан та крилата комаха будуть об'єднані ознакою «наявність крил», в масив даних буде штучно внесена гомоплазія, що зруйнує аналіз і скоріше за все призведе, в результаті, до невірної побудови еволюційної картини. Застосування гомоплазії в морфологічних наборах даних часто можна уникнути шляхом якнайточнішого визначення характеристичних ознак та збільшення їхньої кількості: в попередньому прикладі, використовуючи ознаки «крила з пір'ям», «крила з хітиновим екзоскелетом» та «шкірясті крила» як характеристичні ознаки, можна уникнути еволюційно хибного об'єднання трьох перелічених груп тварин на основі гомоплазії. При аналізі «супердерев» (баз даних, що включають якнайбільше таксонів досліджуваної клади), застосування неточних ознак може стати неминучим, позаяк у зворотному випадку ознаки можуть стати незастосуваними для всіх чисельних таксонів. Скажімо, така ознака, як наявність крил, не може бути застосована для аналізу філогенії справжніх багатоклітинних тварин (Eumetazoa), так як більшості видів цього таксона дана ознака не притаманна. Таким чином, обережний вибір та визначення характеристичних ознак є іншим важливим елементом кладистичного аналізу. При помилковому визначенні кореневого виду та набору ознак, ніякі методи побудови кладограм не зможуть дати в результаті філогенетичну систему, що відповідає еволюційній реальності. Для практично будь-якого таксона можливо побудувати не одну, а велику кількість різних кладограм, базуючись на різних кореневих видах та наборах характеристичних ознак; але з них вибирають одну-єдину, керуючись принципом парсимонії: найкомпактнішу систему, котра, у сполученні з найменшими можливими змінами характеристичних ознак (синаптоморф), дає непротирічну картину походження клади (загалом, це є варіантом міркування згідно з бритвою Окама). Хоча на початку такий аналіз проводився «вручну», згодом для нього стали застосовуватись комп'ютери із спеціальним програмним забезпеченням, яке дозволяє оперувати на порядки більшими наборами даних та кількістю ознак. Такі програми (на кшталт PAUP та інших подібних) дозволяють робити статистичну оцінку вірогідності нод (вузлів, розгалужень) побудованої кладограми. Важливо також зауважити, що ноди кладограми не обов'язково віддзеркалюють розходження еволюційних гілок, а натомість лише розходження станів ознак, що спостерігаються між цими гілками. Ознаки, що полягають у різниці послідовностей ДНК, здатні розходитись після того, як генетичний дрейф між популяціями редукується до деякої порогової величини, в той час як помітні морфологічні зміни, зазвичай будучі епістатичними (тобто результатом взаємодії кількох генів) виявляються лише після того, як таксони, що розійшлись, відокремлено еволюційно розвивались протягом деякого (зазвичай досить значного) часу; так, біологічні підвиди найчастіше можуть бути розрізнені генетично, але не морфологічно (за будовою тіла чи внутрішньою анатомією). З огляду на те, що секвенування ДНК стає все дешевшим та легшим у впровадженні, молекулярна систематика набуває все більшої популярності як спосіб реконструкції філогенезу. Використання критерію парсимонії є лише одним з методів віднайдення філогенії таксона на базі молекулярно-біологічних даних; методи максимальної правдоподібності та Байєзівського виведення, котрі включають в себе докладно розроблені моделі еволюції послідовностей, є відомими не-геннігіанськими методами оцінки даних секвенування. Іншим потужним методом реконструкції філогенії є використання ретротранспозонних маркерів геному, котрі вважають такими, що менш піддаються впливу реверсії секвенованих даних, котра (реверсія) може зробити дані непридатними для побудови філогенетичної послідовності. Також перевагою ретротранспозонних маркерів є те, що вони мало піддаються гомоплазії через інтегрування в геном у повністю випадкових місцях (хоча така статистична випадковість, щонайменше подекуди, є сумнівною). В ідеалі морфологічні, молекулярно-біологічні, та інші (поведінкові, екологічні, палеонтологічні тощо) філогенетичні дані мають бути узагальненими при опрацюванні підсумкового висновку; при цьому ніякий з методів не є більш доказовим за інші, але всі вони мають різні внутрішні джерела помилок. Наприклад, конвергенція розвитку ознак (гомоплазія) набагато частіше з'являється при аналізі морфологічних даних, ніж серед даних, отриманих при молекулярному секвеніруванні, але реверсії ознак в них обох зустрічаються з приблизно однаковою частотою; зазвичай, морфологічні гомоплазії можуть бути викриті при достатньо уважному та детальному аналізі характеристичних ознак. Кладистика не визнає жодну з наявних теорій еволюції, беручи до уваги лише загальну інформацію про походження з (часом) істотними її модифікаціями. Завдяки цьому кладистичні методи можуть бути (і бувають) використаними в небіологічних дисциплінах, включаючи історичну лінгвістику та завдання з визначення авторства текстів. Кладистична класифікація З 1960-х у біології виникла тенденція під назвою «кладизм» або «кладистична таксономія» вважати таксони кладами. Іншими словами, кладисти вважають, що біологічна класифікація має бути реформована таким чином, щоб усунути всі не-клади. На відміну від кладистів, всі інші таксономісти наполягають на тому, що кожна з таксономічних груп живих істот віддзеркалює філогенетичну історію. Останні часто використовують кладистичний підхід, але також дозволяють в формуванні класифікаційних дерев використання як монофілетичних (що збігається з кладистичним підходом), так і парафілетичних таксонів. Як результат, вже як мінімум з початку XX століття роди та таксони нижчого рівня формували, базуючись на монофілетичному підході, в той час як таксони вищого рангу можуть бути (а такі як клас і вище — зазвичай і є) парафілетичними. У цій системі впорядкування монофілетичною групою вважається клада, що складається з попередника та всіх його нащадків, які формують одну й лише одну еволюційну групу. Парафілетичною є така сама, але без деяких нащадків, які зазнали істотних змін. Наприклад, традиційний клас Плазуни не включає птахів, хоча птахи походять від плазунів; аналогічно, традиційна група Безхребетні є парафілетичною, тому що не включає хребетних, що походять від неї. Група, що складається з членів, які походять з різних еволюційних ліній, називається поліфілетичною. Наприклад, сформована колись таксономічна група «Товстошкірі» (Pachydermata) була потім визнана поліфілетичною, позаяк включені до неї слони, носороги та бегемоти походять від різних, не споріднених між собою попередників. Аналогічно сформований колись тип Кишковопорожнинні був пізніше розділений на Кнідарій та Гребневиків на підставі їхнього походження від різних попередників та виниклих внаслідок цього істотних морфологічних розбіжностей. Еволюційні таксономісти вважають поліфілетичні групи помилками класифікації, спричиненими конвергенцією та іншими видами гомоплазії, що помилково інтерпретуються як гомології. Наслідуючи Генніга, кладисти вважають, що парафілія є не менш неприйнятною для класифікації, аніж поліфілія. В рамках кладистики вважається, що монофілетичні групи можуть бути об'єктивно та строго визначеними, базуючись на спільних попередниках або синаптоморфах. На відміну від них, парафілетичні та поліфілетичні групи виділяються на основі аналізу ключових характеристик, у ході якого ступінь важливості цих характеристик є досить суб'єктивною. Кладисти зауважують, що, таким чином, це призводить до «градистичного» мислення, яке в свою чергу тяжіє до телеології, котру зазвичай вважають неприйнятною у еволюційних дослідженнях, оскільки телеологія має на увазі існування загального плану еволюції, котрий не може бути показаним експериментально. Продовжуючи цю лінію критики, деякі кладисти стверджують, що таксони вищого за види рангу є забагато суб'єктивними, і тому їх виділення не репрезентує ніякої змістовної інформації. На основі цього, як стверджують такі критики, ці таксони не повинні використовуватись в систематиці взагалі. Таким чином, біологічна систематика, в їхньому розумінні, має повністю відійти від ліннеївської таксономії и стати простою ієрархією клад. Вагомість цієї системи аргументів критично залежить від того, як часто в ході еволюції переривається градуалістська рівновага екологічних умов. Квазі-стабільний стан екосистем призводить до повільного філогенезу, котрий може бути важко інтерпретованим у рамках ліннеївської систематики; в той же час катастрофічна подія виводить таксон з екологічної рівноваги і зазвичай призводить до розділення ознак клад. Це розділення відбувається протягом еволюційно короткого часу, і в результаті дає систему таксонів, що легко описується в рамках ліннеївської класифікації. Інші еволюційні систематики стверджують, що всі таксони за своєю сутністю є суб'єктивними, навіть коли вони віддзеркалюють еволюційні взаємовідносини, позаяк живі організми формують безперервне еволюційне дерево. В такому випадку, будь-яка лінія розділу є штучною і створює монофілетичний виділ над парафілетичним. Парафілетичні таксони є необхідними для класифікації більш ранніх секцій дерева — наприклад, ранні хребетні, що через деякий час розвинулись в родину Гомініди, не можуть бути вміщені більше в жодну монофілетичну родину. Також у цій системі аргументів наводиться те, що парафілетичні таксони надають інформацію про суттєві зміни в морфології, екології та еволюційній історії організмів — коротко кажучи, що і таксони, і клади є цінними для побудови правдивої картини систематики живої природи, але і ті, і ті — з деякими обмеженнями. У полеміці навколо придатності кладистичних методів при побудові біологічної класифікації термін «монофілія» часто використовується у своєму старому значенні, де він включає в себе парафілію, поряд з чим використовується термін «голофілія» для опису «чистих» клад («монофілія» в геннігівському розумінні). Як приклад ненауковості емпіричного методу використовується наступний: якщо якась парафілетична еволюційна лінія приводить до виникнення клади через значну адаптивну радіацію і численні, добре помітні та важливі синапоморфії, особливо такі, що раніше в цій групі живих істот не зустрічалися, парафілія не визнається достатнім аргументом проти виділення таксона в ліннеївській системі класифікації (але це вважається достатнім контраргументом в рамках філогенетичної номенклатури). Наприклад, як було вказано вище, і зауропсиди («рептілії»), і птахи в ліннеївській систематиці мають однаковий ранг класів, хоча останні еволюційно є вкрай спеціалізованою гілкою рептилій. Формальний збірник філогенетичної номенклатури (ФілоКод) зараз знаходиться в розробці для пристосування його до кладистичної таксономії. Його планують використовувати і ті, хто намагається повністю уникати ліннеївської номенклатури, і ті, хто використовує в систематиці таксони разом із кладами. За деяких обставин (наприклад, при класифікації гесперорнісів) методи ФілоКоду було залучено для уникнення непевностей, що виникали при застосуванні ліннеївської систематики до цього таксона; таким чином, комбінація цих двох систем дає змогу сформувати таксономічну картину, котра розміщує групу живих істот на еволюційному дереві у повній відповідності до наявної наукової інформації.", "version_id": "10287213832230284505"},
{"wikidata_id": "Q1353781", "text": "Аллан Еванс Клубна кар'єра У дорослому футболі дебютував 1973 року виступами за команду клубу «Данфермлайн», в якій провів чотири сезони, взявши участь у 98 матчах чемпіонату. Своєю грою за цю команду привернув увагу представників тренерського штабу клубу «Астон Вілла», до складу якого приєднався 1977 року. Відіграв за команду з Бірмінгема наступні дванадцять сезонів своєї ігрової кар'єри. За цей час виборов титул чемпіона Англії, ставав володарем Суперкубка Англії з футболу, володарем Кубка чемпіонів УЄФА, володарем Суперкубка УЄФА. Протягом 1989—1990 років захищав кольори команди клубу «Лестер Сіті». Завершив професійну ігрову кар'єру у нижчоліговому клубі «Дарлінгтон», за команду якого виступав протягом 1990—1991 років. Виступи за збірну 1982 року дебютував в офіційних матчах у складі національної збірної Шотландії. Протягом кар'єри у національній команді, яка тривала усього один рік, провів у формі головної команди країни 4 матчі. У складі збірної був учасником чемпіонату світу 1982 року в Іспанії. Кар'єра тренера Розпочав тренерську кар'єру, повернувшись до футболу після невеликої перерви, 2000 року, очоливши тренерський штаб клубу «Вест-Бромвіч Альбіон». Наразі останнім місцем тренерської роботи був клуб «Грінок Мортон», команду якого Аллан Еванс очолював як головний тренер до 2001 року.", "version_id": "7416965877434477733"},
{"wikidata_id": "Q2003", "text": "Ньюфаундленд і Лабрадор Географія Ньюфаундленд і Лабрадор — найбільша і найсхідніша з Атлантичних провінцій Канади. Займає однойменний острів і північно-східну частину півострова Лабрадор. Материкова частина провінції межує з Квебеком; острів відділений від Лабрадору вузькою глибокою протокою Бель-Айл, а від провінції Нова Шотландія — протокою Кабота. У декількох кілометрах на південь від берегів острова Ньюфаундленд розташоване невелике володіння Франції — острови Сен-П'єр і Мікелон. Гористий о. Ньюфаундленд являє собою продовження Аппалачської гірської системи. Континентальна частина провінції відноситься до Лаврентійської височини, займаючи східну околицю Канадського кристалічного щита. Найвища точка провінції — гора Сьорк (1676 м) на півночі Лабрадору; найвища точка острова Ньюфаундленд — гора Льюїс-Хілл (814 м) в західній її частині, в хребті Лонг-Рейндж. На південний схід від острова розташована знаменита Велика Ньюфаундлендська банка — один з найбагатших районів рибальства в Світовому океані. Річки континентальної частини провінції (Лабрадор) володіють високим гідроенергетичним потенціалом; на найбільшій з них, річці Черчилл (до 1965 року носила назву Гамільтон), на початку 70-х років побудована ГЕС «Черчилл-Фолс» (5,2 млн кВт), яка до введення в дію квебекськой ГЕС «Ла-Гранд-2» (1979 рік) була найбільшою ГЕС Канади. Хоча річки острова невеликі за довжиною, їх потенціал дуже високий; найбільша ГЕС острова «Бей д'Еспуар» (460 тис. кВт) на річках Грей і Селмон. Клімат Клімат острова — помірний морський, але досить суворий; північний край острова і весь Лабрадор відносяться до зони Субарктики. Температури найтеплішого місяця — серпня — коливаються від +15 °С на острові до +10 °С на Лабрадорі, температури січня — відповідно від -4 °С до -20 °С. Середньорічна кількість опадів в міру віддалення на північ знижується від 1500 на півдні острова до 500 мм на півночі Лабрадору. Найбільш м'яким кліматом відрізняється розташований на південному сході півострів Авалон, де проживає 40 % населення провінції та знаходиться її столиця — Сент-Джонс (середня температура липня +15,3 °С, січня -3,8 °С, абсолютний максимум +30,6 °С, мінімум -23,3 °С). Значна частина острова (західне узбережжя і річкові долини), а також південний захід континентальної частини покриті північною тайгою, що має важливе господарське значення (переважають бальзамічна ялиця, сиза і чорна ялина); велика частина Лабрадору зайнята тундрою і лісотундрою. Суворі кліматичні умови і бідність ґрунтів (підзолисті, здебільшого щебнисті) дуже ускладнюють розвиток сільського господарства (крім вирощування картоплі, ряду інших овочів і кормових трав на півдні острівної частини). Історія Уперше у Ньюфаундленд прибули поселенці-європейці, вікінги з Ісландії, ще 1001 року: спочатку до Гренландії, відтак до острова Баффіна, до Лабрадора і Ньюфаундленда. Назвали вони ці землі «Маркленд» або «Землі Лісів» — і збудували тут своє перше поселення, яке, ймовірно, проіснувало всього лише декілька років. У 1497 р. Джон Кабот також прибув до Ньюфаундленда, висадився в районі Бонавісти і, встановивши прапор Англії, проголосив іменем короля Генріха VIII землі ці британськими володіннями. По черзі мандрівники-португальці відвідали Ньюфаундленд на його східному узбережжі від мису Рейс до Нотр-Дам — і саме вони залишили у спадок цілу низку географічних назв, як-от «Лабрадор». В 1534 р. Жак Картьє обплив острів, а в 1583 р. Гамфрі Гілберт підтвердив острів володінням Великої Британії, проголосивши Ньюфаундленд власністю королеви Єлизавети І. Перша колонія в Ньюфаундленді була заснована в 1610 р. компанією лондонських і бристольських торговців, які отримали королівський дозвіл на промисел. Джон Ґі був її першим губернатором. Істотним чинником в історії Ньюфаундленду і Лабрадору була рибність навколишніх вод: риболовецькі та торговельні судна зазвичай прибували з Португалії, Іспанії, Франції і Англії щоосені, а під кінець року з великими вантажами риби поверталися в свої порти. Іммігранти-європейці, які поселилися в Ньюфаундленді, принесли з собою власні віру, звичаї та культуру, але суспільство, яке вони побудували в Новому Світі відрізнялося значно і від покинутого в Європі, і від інших колоній на американському континенті. Їх суспільство в Ньюфаундленді, базоване на рибальстві, хоч і контактувало з багатьма місцями навколо Атлантичного узбережжя Північної Америки, відокремлювало ньюфаундледців від найближчих сусідів в Канаді і Сполучених Штатах географічним своїм розташуванням та політичною своєрідною особливістю. Більшість населення розселилася по нерівному узбережжі в маленьких, віддалених поселеннях, ізольованих протягом довгих зим кригою або поганою погодою. Такі умови життя не могли не мати ефект на культурні особливості краю: іммігранти приносили з собою і виробляли нові способи мислення, ідеї, що й призвело до різноманітності у вірі, історії, усній творчості, піснях і діалектах Ньюфаундленду і Лабрадору. На узбережжі Ньюфаундленду існували і французькі поселення, які в основному займалися рибальством. Унаслідок Семирічної війни Франція зазнала поразки і відмовилася від усіх володінь в Північній Америці, проте все ж наполягала на право утримувати два маленькі острови Сен-П'єр і Мікелон біля узбережжя Ньюфаундленду, які мали велике значення для рибальства: вони й досі залишаються володіннями Франції. Перша світова війна мала великий і тривалий ефект як і на суспільство, так і на історію Ньюфаундленду і Лабрадору. Майже чверть його населення або 5482 чол. відбуло на фронт, з яких приблизно 1500 загинуло і 2300 поранено. До 1949 р. Ньюфаундленд і Лабрадор користувалися статусом незалежної колонії, а в 1949 році населення невеликою більшістю проголосувало за приєднання до Канади, з відмінними їм історією, економікою, культурою та політичними установами. Економіка Цей регіон характеризується найвищим рівнем безробіття у всій Канаді і завжди спирався на рибальство як основне джерело економічних благ. Останніми роками рибні ресурси вичерпалися і провінція все більше залежить від субсидій федерального уряду. Історично рибальство було однією з головних, якщо не найголовнішою галуззю економіки провінції. Протягом декількох сторіч рибальство велося з європейських портів і було сезонним. Постійні поселення з'явилися тут значно пізніше ніж де-небудь на північноамериканському континенті, проте рибальство продовжувало залишатися провідною галуззю економіки протягом довгого часу. Зараз рибні запаси значно скоротилися, деякі породи риб почали зникати в 1992 році і більшість виловленої тут риби відправлялося до США на переробку. Збідніння рибних запасів призвело до серйозних змін не тільки в економиці провінції, але і в соціальній сфері, оскільки це призвело до занепаду численних громад і міст, які залежали від рибальства. Федеральний і провінційні уряди прикладають зусиль для диверсифікації економіки провінції. Великі надії і багато коштів було спрямовано на пошук та розвиток нафтових покладів біля узбережжя Ньюфаундленду. Гайбернія — один з найкоштовніших і багатообіцяючих проектів в історії Ньюфаундленду. Шлях освоєння родовища був не з легких. Перш за все потрібно було вирішити суперечки між федеральним урядом і урядом провінції щодо того, хто з них мав юрисдикцію і контроль над господарською діяльністю в прибережних водах. Суд визначив, що юрисдикція відносно ресурсів шельфових родовищ належить федеральному урядові. В 1985 році федеральний і провінційний уряди уклали генеральну угоду, що передбачає сумісне управління морськими покладами нафти і газу. Потім в 1988 році обидва уряди і нафтові компанії підписали заяву про принципи освоєння Гайбернії. В 1992 році після того, як на обох рівнях влади були прийняті необхідні уповноважуючі закони, в силу вступили підписані раніше угоди. Будівельні роботи почалися ще наприкінці 1990 року і продовжуватимуться протягом 18-ти років при темпах видобутку до 180 тис. барелів в день. У 2000 році родовище забезпечувало близько 12 % легкої нафти, що видобувалася в Канаді. Створення морського нафтового промислу укріпить економічну незалежність Ньюфаундленду і Лабрадору і скоротить потребу в подальших федеральних субсидіях. Багато канадських експертів вважають, що з погляду державної політики в першу чергу Гайбернія служить меті регіонального розвитку, а меті видобутку нафти — в другу.", "version_id": "7717850519255908761"},
{"wikidata_id": "Q2521462", "text": "Дугохребцеві Особливості будови Скелет в основному кістковий, але в еволюції спостерігається тенденція до його вторинного схрящовіння. Череп з самого початку латитабулярниЙ. Вушна вирізка зазвичай добре виражена. У примітивних форм хребці рахітомні, у просунутих — стереоспондильні або апсидоспондильні. У всіх батрахоморфів передні кінцівки чотирипалі, задні- п'ятипалі. Фалангова формула зазвичай 2: 3: 3: 3 для кисті і 2: 3: 3: 3: 3 для стопи, іноді число фаланг може бути зменшено.", "version_id": "17720147210445792824"},
{"wikidata_id": "Q16846325", "text": "Ібрагім ібн Ахмад Життєпис Син еміра Ахмада Самані. У 914 році після захоплення влади його братом Насром II втык до двору Хамданідів. Тут перебував до 945 року, коли у його небожа Нуха I, що на той час став еміром, виник конфлікт з Абу Алі Чагані, намісником Хорасану. Останній влаштував змову проти еміра, закликавши до повернення Ібрагіма. Останній прибув до Хорасану, звідки рушив на Бухару. Незадоволена Нухом палацова гвардія підтримала Ібрагіма. Емір був змушений втекти до Самарканду. Однак після відходу Абу Алі з Бухари Нух I знову заволодів троном, оскільки населення не сприйняло Ібрагіма за правителя (також не підтримав його халіф). Невдовзі Ібрагім ібн Ахмад потрапив у полон, його було засліплено тазапроторено до в'язниці.", "version_id": "13869796995548448034"},
{"wikidata_id": "Q80843", "text": "Тройський замок Архітектор і побудова замку До Праги прибув архітектор-емігрант з Франції Жан Батіст Матеї.Захоплена австрійцями Прага переживала будівельний бум. Тон і стиль задавали італійці. Панувало бароко. В межах бароко працювали і самі італійці, і австрійці, і француз з Бургундії Жан Батист Матеі. В самій Празі Матеі побудував величний костел Св. Франциска Серафімського за власним планом. Навіть в Празі, де багато барокових церков, ця особа і за планом, і за монолитним, пласким фасадом, прикрашеним сильно винесеним розірваним фронтоном. В центрі розриву велике вікно, яке за розмірами дорівнює порталу костела. Цим виразним оздобам підкорені всі інші — і руст, і невеличкі бічні вікна, і ніші зі скульптурами. На парапеті небагато скульптур, а за ними величний купол, як на барокових церквах Риму. Заміський замок-палац Матеі замовила родина графів Штернберг. Будова тривала з 1679 по 1791 р. Це перший заміський палац у Празі доби бароко. Для замків Франції характерні високі дахи і башти, димарі і башточки. За безліч башт і башточок замок Шамбор навіть порівняли з жінкою, з волоссям якої заграв вітер. Не втримався без башт і Матеі. Їх дві, вони прикрасили бічні корпуси. Башти тільки трішки перевищіли високий дах центрального об'єму, який домінує у будівлі і підкоряє собі всі частини. Оздоби фасадів дуже стримані. В теперішньому стані їх виразність підсилена контрастною розфарбовкою червоним на білому. Найбільш бароковою оздобою замку стали сходинки садового фасаду. Вони мають універсальний характер і спокійно б прикрасили і внутрішню залу, і садовий фасад, як тут. Над пишно оздобленими сходинками працювали брати Герман з Дрездена. Біля замку стриманий сад бароко без квітників, прикрашений лише фонтанами. Приміщення палацу використовують як галерею картин художників Чехії 19 століття. Інші зали віддані під музей вина.", "version_id": "10703539895632684409"},
{"wikidata_id": "Q2568895", "text": "Криничне (смт) З історії селища Криничне відоме з 1778 р. і є найдавнішим населеним пунктом Довжанського району Луганської області. За даними на 1859 рік у власницькому селі Криничне (Белінівка) Слов'яносербського повіту Катеринославської губернії мешкало 212 осіб (110 чоловіків та 102 жінки), налічувалося 21 дворове господарство, існував завод. Станом на 1886 рік у колишньому власницькому селі Криничне (Баженівка), центрі Криничанської волості, мешкало 250 осіб, налічувалось 35 дворів. На початок 1908 року населення зросло до 481 особи (254 чоловічої статі та 227 — жіночої), 78 дворових господарства. До 1920 року мало назву Криничне. Сучасна назва на вшанування першого голови Криничанської сільської Ради Василя Матвєєвича Бірюкова, якого «було вбито куркулями». У центрі селища встановлено пам'ятний бюст В. М. Бірюкова. До 1919 р. було у складі Міуського округу Області Війська Донського, пізніше реорганізованого у Таганрозький цивільний округ Війська Донського, як «слобода Кринична». Розташовувалось практично на самій межі між Таганрозьким цивільним та Черкаським військовим округами Області Війська Донського. Слобідський статус Криничного, вірогідно, вказує на первинне заселення цього місця вільними селянами, які займали казенні землі. Але вже наприкінці XVIII століття слобода Кринична належить генералу від кавалерії, військовому отаману Війська Донського Василю Петровичу Орлову, яку він, вірогідно, отримав від царату як «рангову дачу» за сумлінну військову службу. Окрім військових звитяг В. П. Орлов відомий ще й тим, що наприкінці XVIII століття у верхів'ях річки Довжик заснував поселення Шарапкіне, у інших джерелах — поселення Довжикове-Орловське. Тепер це — частина районного центру, міста Довжанськ. У 1797—1806 роках геологічною партією Луганського чавуноливарного заводу біля слободи Криничної, в долинах річок Довжик, Талова і Бургуста були знайдені поклади антрациту. До 1852 року слобода Кринична належала спадкоємиці отамана В. П. Орлова — його другій дружині, дочці генерала від кавалерії Д. І. Іловайського — Катерині Дмитрівні Орловій. У 1867 році у спадкоємців К. Д. Орлової велику земельну ділянку (понад 20 тисяч десятин) разом з родовим маєтком Орлових в слободі Криничній придбав князь Микола Борисович Юсупов (молодший). М. Б. Юсупов (1827 −1891 р.р.) був останнім представником за чоловічою лінією старовинного та одного з найбагатших в Імперії дворянського роду Юсупових. Після його смерті у 1891 р. єдиною спадкоємницею усього майна роду, включно зі слободою Криничною та антрацитовими рудниками на території теперішнього районного центру, стала його дочка — княгиня Зінаїда Миколаївна Юсупова (1861—1939 р.р.), яка з початку XX століття активно займалася розвитком вугільної галузі Довжанського району Донбасу. 13 квітня 1919 року на борту англійського дредноута «Мальборо» Юсупови відпливли з Криму, назавжди покинувши територію колишньої Російської імперії, де вони залишили: 4 палаци та 6 прибуткових будинків у Петербурзі, палац та 8 прибуткових будинків у Москві, палаци у Криму та Рокитному (тепер — у Білгородській області РФ), 30 садиб та маєтків по усій Імперії, цукрові, м'ясні, цегельні заводи, Довжанські антрацитові рудники та багато чого іншого. З січня 1920 р. Криничне розміщене у складі Донецької губернії УРСР, а з 1925 р. — у складі Луганської області УРСР. 17 листопада 1941 р. лінія радянсько-німецького фронту проходила за кілька кілометрів на захід від села. Це була точка максимального просування фашистських загарбників на схід у 1941 р. Тут воно було зупинене, а у ході Ростовського наступу 1941 року німців було відкинуто до річки Міус, де фронт протримався до липня 1942 р. З липня 1942 р. та по лютий 1943 р. Бірюкове (нині Криничне) було на окупованій німецькими загарбниками території. У травні-вересні 1943 р. у селі розташовувався польовий пересувний шпиталь № 4166 П'ятої ударної армії Південного фронту, куди направлялись поранені під час запеклих наступальних боїв на Міус-фронті бійці РККА. У братській могилі в центрі села поховані померлі у цьому шпиталі п'ятеро офіцерів та 72 бійці РККА. З 1967 р. має статус селища міського типу. У 60 — 70-х роках минулого сторіччя Бірюкове було широко відоме у Луганській області та за її межами своїм великим (більше 9 500 гектарів орної землі на родючих чорноземах та 1 500 гектарів пасовиськ) сільськогосподарським підприємством — колгоспом «Батьківщина» з високоефективними рослинницькою та тваринницькою галузями господарства. У цей період кількість населення селища сягала 6 350 осіб. Сьогодні сільським господарством (переважно рослинництвом) займається кілька середніх та дрібних фермерських господарств. Значна кількість мешканців селища працює на великому вугледобувному підприємстві — шахті «Довжанська-Капітальна», що розташована за 8 кілометрів на північ від селища. Населення За даними перепису 2001 року населення села становило 3970 осіб, з них 77,18 % зазначили рідною мову українську, 20,96 % — російську, а 1,86 % — іншу. Соціальна сфера Діють ЗОШ 1-3 ступенів (330 школярів, українська мова викладання); будинок культури, бібліотека, дільнична лікарня, відділення Ощадбанку, відділення зв'язку № 94863, олійниця, три заклади громадського харчування (кафе), вісім продовольчих та три промтоварних магазини. Окрім того, у селищі починаючи з 1961 року діє Бірюковська допоміжна школа-інтернат. Також у селищі розташована і працює Бірюковська обласна психіатрична лікарня.", "version_id": "14257293281660830215"},
{"wikidata_id": "Q2216848", "text": "Полтавський район Економіка Господарський комплекс становлять 15 промислових підприємств, 6 будівельних організацій, 2 організації, які здійснюють діяльність у сфері геології та геологорозвідування, 22 сільськогосподарських підприємства та 154 фермерських господарств. Заказник загальнодержавного значення Вільхівщинський. Заказники місцевого значення Воронянський, Кротенківський, Рожаївський, Розсошенський, Руднянський. Пам'ятки природи ботанічні Дубовий гай, Дуб черешчатий, Зарості цибулі ведмежої, Козацькі дуби, Урочище «Триби». Пам'ятка природи гідрологічна Криниця Петра І. Заповідне урочище Вільшане. Парк-пам'ятка садово-паркового мистецтва Куликівський парк. Транспорт Районом проходить низка важливих транспортних коридорів, серед них автошляхи E40М03 та E584. Політика 25 травня 2014 року відбулися Президентські вибори України. У межах Полтавського району було створено 56 виборчих дільниць. Явка на виборах складала — 63,43 % (проголосували 33 955 із 53 535 виборців). Найбільшу кількість голосів отримав Петро Порошенко — 54,45 % (18 489 виборців); Юлія Тимошенко — 14,91 % (5 063 виборців), Олег Ляшко — 10,36 % (3 519 виборців), Анатолій Гриценко — 5,61 % (1 905 виборців), Сергій Тігіпко — 3,65 % (1 240 виборців). Решта кандидатів набрали меншу кількість голосів. Кількість недійсних або зіпсованих бюлетенів — 1,25 %. Персоналії 8 уродженців району за подвиги в роки Радянсько-німецької війни нагороджені званням Героя Радянського Союзу. В с. Розсошенці живуть і працюють два письменники — Юрій Дмитренко та Володимир Карпенко.", "version_id": "12067899713118179106"},
{"wikidata_id": "Q466769", "text": "SMILES SMILES (англ. Simplified Molecular Input Line Entry Specification) — специфікація спрощеного представлення молекул в рядку введення — система правил (специфікація) однозначного опису складу та структури молекули хімічної речовини з використанням рядка символів ASCII у рядковому типі. Рядок символів, складений за правилами SMILES, може бути перетворений багатьма молекулярними редакторами у двовимірну або тривимірну структурну формулу молекули. Початковий варіант специфікації SMILES був розроблений Артуром (Arthur Weininger) і Девідом (David Weininger) Вайнінґерами наприкінці 1980-х. Надалі стандарт був модифікований і розширений; найактивнішу участь у цій роботі взяла компанія Daylight Chemical Information Systems, Inc. У 2007 році прийнято відкритий стандарт OpenSMILES розроблений Blue Obelisk. Атоми Атоми позначаються символами хімічних елементів у квадратних дужках, наприклад, золото позначається як [Au]. Для елементів- складових органічних молекул (B, C, N, O, P, S, F, Cl, Br, I) дужки можуть бути опущені. У цьому випадку атоми водню можна не вказувати в явному вигляді, якщо їх кількість відповідає найменшій нормальній валентності відповідно до явно заданих зв'язків. Атоми в складі ароматичних циклів зазвичай записуються малими літерами замість великих. При необхідності вказати формальний заряд частинки атоми водню і символ заряду записуються в явному вигляді. Ізотопи записуються в квадратних дужках із зазначенням атомної ваги перед символом атома, наприклад, ізотоп ¹³C буде записаний як [13C]. Наприклад, запис SMILES для води буде виглядати як O, для етанолу — CCO. Аніон гідроксилу записується [OH-], а іон заліза (II) як [Fe+2].", "version_id": "9168320150226992089"},
{"wikidata_id": "Q19725467", "text": "Донггі Сеноро ЗПГ Донггі Сеноро ЗПГ – завод із зрідження природного газу на індонезійському острові Сулавесі. Сировинною базою є родовища ліцензійних блоків Матіндок та Томорі, які розробляються місцевими індонезійськими компаніями Pertamina і Medco. Для спорудження заводу залучили відому японську корпорацію Mitsubishi, що отримала частку у 45% та виступила оператором проекту. Іншими учасниками є південнокорейська (14,9%), а також згадані Pertamina (29%) і Medco (11,%). Завод розмістили на Східному півострові в провінції Центральне Сулавесі. На південний захід від нього розташовані родовища, які постачають необхідний для роботи ресурс: Матіндок і Maleoraja (забезпечують поставки до 2,4 млн.м³ на добу), Сенор, Донггі і Мінахакі (постачають до 7 млн.м³ на добу). Потужність заводу, введеного в експлуатацію в 2015 році, становить 2 млн.т ЗПГ на рік. Для цього доволі невеликого обсягу було достатнім спорудити одну технологічну лінію. Вся продукція розподілена за довгостроковими контрактами між японськими Chubu Electric та Kyushu Electric (1 та 0,3 млн.т відповідно), а також корейською KOGAS (0,7 млн.т). Причал комплексу може обслуговувати газові танкери з вантажомісткістю до 155000 м³. Для забезпечення потреб заводу споруджено власну електростанцію потужністю 68 МВт з тепловою ефективністю 88,95%.", "version_id": "6615228116430265670"},
{"wikidata_id": "Q12158152", "text": "Страшкевич Володимир Михайлович Біографія Працював у видавництві «Вік», за УНР віце-директор департаменту Міністерства Віроісповідань. 1905 за інціативи В. М. Страшкевича та інших була утворена Всеукраїнська учительська спілка (ВУУС) — професійна українська організація вчителів і діячів народної освіти. З 1926 голова Секції ділової мови при Соціально-економічному відділі Інституту Української Наукової Мови; разом з М. Дорошенком і М. Станиславським співавтор нормативного російсько-українського «Словника ділової мови. Термінологія та фразеологія» (1930; близько 15 000 російських термінів і фразеологізмів). «Словник…» сприяв уодностайненню української ділової термінології, поєднуючи галицько-буковинські й східно-українські тенденції розвитку. Друкувався у «ЛНВ» і в низці київських журналів та газет переважно під псевдонімом В. Поточний. Засуджений у справі Спілки визволення України. Засуджений на висилку з України на 3 роки без позбавлення прав. Покарання відбував у Воронежі, де викладав латину. З 1944 р. — викладач української та латинської мов у Вінницькому педінституті. Кандидат філологічних наук — дисертація «Проблема викладання класичної лексики (семантика і словотвір)» (1951). Працював над монографією «Лексичні елементи індоєвропейської мови-основи у словниковому складі сучасної української мови». Реабілітований 1989 р.", "version_id": "17661454449479477090"},
{"wikidata_id": "Q627656", "text": "Повстання Юрієвої ночі (1343–45) Селя́нська війна́ в Есто́нії (Повстання Юрієвої ночі; ест. Jüriöö ülestõus) — повстання, національно-визвольний рух за звільнення Естонії від німецького та данського гніту. Почалося вночі проти 23 квітня 1343 року на святого Юрія на землі Хар'юмаа. Повсталі, зібравши близько 10 тисяч ополченців, почали облогу Талліна. Відтак повстання поширилося на землю Ляенемаа. 14 травня 1343 року в бою під Талліном повстанців було розгромлено. Виступ у Ляенемаа теж зазнав поразки. 24 липня 1343 повстання спалахнуло на о. Сааремаа, його підтримали в землі Хар'юмаа. На кінець 1343 об'єднані сили Лівонського ордену і Тевтонського ордену придушили повстання у материковій частині, а відтак і на острові Сааремаа — весною 1345 року.", "version_id": "11105345179663778568"},
{"wikidata_id": "Q28866275", "text": "Азовські дозорні вежі Історія У 1663 році на відстані 3 верст від Азовської фортеці на берегах Дону, в місці, де відбувається розподіл річки на 2 рукави, турками були побудовані дві башти-каланчі: Вардін-хула і Джан-хула, які згодом стали відомі як Новосергіївська і Никонівська вежі. Вежі були з'єднані між собою трьома залізними ланцюгами, що дозволяло перегороджувати шлях по Дону суднам до відкритого моря. Хоча спроба відвоювання Азова у турків у 1695 році була невдалою, але в ході цих дій були зайняті вежі-каланчі. Для цього були набрані добровольці з донських козаків, які повинні були атакувати вежі — кожному з них було обіцяно винагороду в розмірі 10 рублів. Першу каланчу взяли 14 липня, другу в ніч з 14 на 15 липня. У каланчах були знайдені турецькі гармати. Згодом вежі-каланчі стали також відомі як місто Новосергіївський. З лівого боку Дону за розпорядженням Петра I була створена фортеця невеликих розмірів поблизу вежі-каланчі. Коли була знята облога з Азова в 1695 році, в сторожових каланчах залишилося близько 3 тисяч озброєних стрільців. Навесні 1696 року Новосергіївська фортеця і Никонівська фортеця стали пунктом збору Російської сухопутної армії і флоту. Після того, як Азов став губернським містом, вежі-каланчі перестали володіти настільки важливим історичним значенням. На цій місцевості зараз розташовуються 2 металеві високовольтні електричні опори по обидва боки Дону.", "version_id": "10395715216585151088"},
{"wikidata_id": "Q4459624", "text": "Токсикологічна лабораторія спецслужб СРСР Історія Секретна токсикологічна лабораторія була створена у 1921 році окремим наказом РНК за безпосередньої вказівки голови Совнаркому Ульянова-Леніна і спочатку носила назву «рос. Специальный кабинет». Першим клієнтом цієї зловісної «кухні» хотів бути сам Ленін. Саме він просив Сталіна дістати йому отруту із запасів цієї «лабораторії-кабінету». Але Сталін дорогоцінної отрути для вождя більшовиків пошкодував. У 1920-1930-х роках першим керівником цієї лабораторії був професор Казаков, якого в 1938 році НКВС «прибрало» як небажаного свідка у справі Бухаріна. Науково-дослідні роботи на тему спецлабораторії проводилися спеціалістами інституту біохімії під керівництвом Г. М. Майрановського. Пізніше він став головним спеціалістом убивств людей за допомогою хімічної та бактеріологічної зброї. Починаючи з 1937 року, лабораторія «Кабінет» і дослідна група Майрановського були передані у відомство НКВС. У 1960-1970-х роках вона отримала назву «Спецлабораторія № 12» Інституту спеціальних і нових технологій КДБ СРСР. Діяльність Від самого початку її створення головними чекістами було поставлено завдання — створити таку токсикологічну зброю, щоб її використання не давало ніяких залишкових слідів в організмах майбутніх жертв для доказу криміналістами факту вбивства, а дія отрути була б миттєвою. З таким завданням головний хімік Майрановський впорався. У 1920-1930-х роках у розпалі сталінської «чистки» та боротьби із закордонними частинами «білої еміграції» та всілякими троцькістськими блоками НКВС вперше в історії всіх спецслужб світу широко почали застосовувати таємні вбивства за допомогою хімічної зброї. Саме для цього у грудні 1936 року новий шеф НКВС Єжов М. І. організував «рос. Управление особых задач», завданнями якого була організація вбивств. У 1930-х роках за допомогою сильнодійної отрути був убитий лідер «білої еміграції» генерал Кутепов О. П., за допомогою сильнодіючої наркотичної речовини був доведений до безпорадного стану та викрадений у Парижі й переправлений на Луб'янку в Москву генерал Міллер Є. К. У 1930-х роках клієнтами спецлабораторії вперше стали і «свої». Так, у лютому 1938 року у власному кабінеті Єжова був убитий один з високопосадових чекістів Фріновський. Саме йому запропонували чай з тістечками, приготовані Ісааком Майрановським. Офіційно Фріновський «помер від серцевого нападу». У 1950-х роках КДБ використовувало «спецзасоби» із секретної лабораторії проти деяких біженців. Так, 18 лютого 1954 року була спроба отруїти радіоактивним талієм (який після смерті жертви не залишав слідів) Георгія Околовича. Для його ліквідації був направлений офіцер КДБ Н. Хохлов, котрий в останній момент відмовився від виконання вироку і вперше на Заході оприлюднив секретні спецоперації Кремля. За що його КДБ засудило до смертної кари, підсипавши йому в коктейль радіоактивний талій, але життя, за його словами, йому врятували лікарі з ЦРУ. У 1962 році в розпалі відомої Карибської кризи під увагу Другого Головного (зовнішня контррозвідка) Управління КДБ потрапив «свій» полковник КДБ Олег Пеньковський, котрий підозрювався у співпраці з ЦРУ. Щоб детально обстежити його помешкання, московські чекісти задумали виманити його на декілька днів з квартири. Для цього токсикологи з КДБ обробили спецречовинами крісло в його робочому кабінеті. Після сидіння в такому кріслі Пеньковський ненадовго, але досить важко захворів. Він потрапив до лікарні з гострим токсичним отруєнням та відмовою функцій багатьох внутрішніх органів. У жовтні 1957 року та в жовтні 1959 року за вказівкою Микити Хрущова та голови КДБ В. Шелєпіна були здійснені операції з використанням хімічної зброї проти ідеолога ОУН Льва Ребета та голови Проводу ОУН Степана Бандери. У цих убивствах вбивця Сташинський Б. М. застосував газовий пістолет, котрий стріляв ціаністим калієм, який виходив зі струменем з розбитої ампули. Зрада Н. Хохлова та Богдана Сташинського примусили Політбюро та керівників КДБ по-новому глянути на «мокрі справи» та пов'язані з ними скандали, що набули міжнародного розголосу. Після широкого міжнародного резонансу, який відбувся у 1962 році, після суду над Сташинським Москва вирішила тимчасово відмовитися від організованих КДБ вбивств відомих діячів з допомогою надсекретної спецлабораторії, як основної методики для впровадження зовнішніх операцій за межами країн Радянського блоку. Відтепер Кремль давав вказівки КДБ проводити заходи такого характеру тільки в окремих випадках, коли треба усунути відомого політичного діяча чи дисидента. Так, як це було, наприклад, зі справою вбивства відомого болгарського письменника Георгія Маркова в 1978 році та вбивства у грудні 1979 року президента Афганістану Хафізулла Амін. Убивство болгарського письменника-дисидента здійснено в жовтні 1978 року. На прохання секретаря ЦК Компартії Болгарії Тодора Живкова Кремль доручив видати болгарським спецслужбам з арсеналу цілком таємної спецлабораторії КДБ отруту, розроблену в Москві. На допомогу болгарським комуністам був присланий генерал Голубєв. На його прохання оперативно-технічне управління попросило головну резидентуру КДБ у Вашингтоні закупити декілька парасольок американського виробництва. Оперативно-технічне управління замінило наконечник на одній з них і вмонтувало в наконечник шприц особливої конструкції, де помістило мікроскопічну капсулу з особливо токсичною отруйною речовиною — ріцином. Саме цією парасолькою «випадковий» перехожий на лондонському мості зробив заштрик (укол) у стегно дисидента Георгія Маркова, який у шпиталі встиг повідомити про цю пригоду. Але, коли лікарі зробили термінове втручання, капсула встигла розчинитися, і ріцин зробив свою смертельну справу. У 1990 р. відомий опальний генерал КДБ О. Калугін у пресі підтвердив, що він, перебуваючи на посаді начальника служби зовнішньої служби контррозвідки КДБ СРСР, консультував болгарську спецслужбу у проведенні спецопераціїз ліквідації Маркова за допомогою отрути, отриманої із спецлабораторії. Згодом О. Калугін у пресі повідомив, що отримав орден «Червоного прапора» за ще одну таємну операцію викрадення та ліквідацію у 1978 році у Відні радянського перебіжчика, офіцера ВМФ Артамонова, проведену знову ж таки з використанням сильно передозованих токсикологічних препаратів, від яких Артамонов раптово помер на руках російських диверсантів. Усі операції «мокрого характеру» проти іноземних політичних лідерів обговорювалися безпосередньо у Кремлі. Таку санкцію від московських правителів отримало КДБ на вбивство неугодного Москві президента Афганістану Аміна. Слід сказати, що після реорганізації відділу, що займався політичними вбивствами, ці функції перейшли до новоствореного 8-го відділу Управління «С» Першого Головного Управління КДБ СРСР. Для вбивства Аміна 8-й відділ підібрав підполковника Михайла Талєбова, азербайджанця за національністю, дуже схожого на афганця зовні. У листопаді 1979 р. Талєбов прибув до Кабула з отрутою, отриманою у 8-му відділі, і влаштувався на кухні президентського палацу під виглядом спеціаліста з кулінарії. Проте операція не вдалася. Президентська сім'я разом з Аміном, начебто щось відчуваючи, весь час змінювала свої кулінарні замовлення. Амін згодом був убитий спецвійськами КДБ під керівництвом полковника Бояринова під час штурму президентського палацу. Окремі спецоперації МГБ з використанням послуг токсикологічної спецлабораторії були у 1940-1950-х роках проти учасників українського підпілля, членів ОУН-УПА. Ці операції Москва планувала та проводила з особливою зухвалістю, підступом та цинізмом усупереч усім міжнародним військовим конвенціям. Використання спецзасобів МГБ проти українських підпільників та мирного населення у Західній Україні не має за масштабами аналогів у світовій практиці. Що частково нагадує події проти заручників у Москві на Дубровці. Найактивніше вперше діючі токсичні речовини у вигляді газів та рідини із сильною наркотичною дією було широко застосовано проти українських повстанців у 1947 році. Попередньо з 1942 р. до 1946 р. відомий убивця Євгена Коновальця Павло Судоплатов як шеф особливої групи особисто наглядав за лабораторією «Х»-спецкамери, де перевірялася дія новоствореної отрути на засуджених до страти політв'язнях. Ще один «академік» Муромцев, завідуючий бактеріологічною лабораторією, розробив для боротьби з українськими повстанцями новий вид бактеріологічної зброї. Цю отруту війська НКВС, за багатьма свідченнями очевидців, підсипали навіть у сільські криниці в Західній Україні. Що стосується газів, то технологія їх використання була досить проста. Опергрупа НКВС, оточивши схрон, виявляла так звані «продихи» — вентиляційні отвори. Через них вентиляційними каналами криївки закачували сильнодіючий отруйний газ, що викликав важке хімічне отруєння та миттєву втрату свідомості повстанців (подібно до того, як це застосувало ФСБ проти заручників у Москві 2002 року). Створена ними у 1947 р. сильнодіюча наркотична речовина «Нептун-47», що використовувалася для несподіваного відключення свідомості українських підпільників з метою їх захоплення у полон живими. Для цього спецлабораторія МГБ виготовила спеціальні фляги для питної води особливої конструкції, де методом непомітного натискування замаскованої кнопки замість води подавалася рідина «Нептун-47». Яскравим прикладом таких спецоперацій може бути подія, що сталася на Рівненщині у травні 1951 року. За допомогою англійського уряду на околиці Гурбенських лісів у Здолбунівському районі з військовотранспортного літака, що слідував з острова Мальта, було скинуто підпільну групу ОУН на чолі з шефом СБ ЗЧ ОУН Мироном Матвієйком. Їх зустріла «місцева боївка ОУН», а насправді спецгрупа МГБ, яка й пригостила Мирона Матвієйка та його групу рідиною «Нептун-47», після чого, звісно, М. Матвієйко з друзями прокинулися у внутрішній тюрмі Рівненського обласного управління МГБ. Кремль та на той час перший секретар ЦК Компартії України Хрущов відзначилися ще одним зухвалим убивством відомого архієпископа Української Греко-католицької Церкви Ромжи Т. Ю.. Після невдалого замаху, що відбувся під виглядом автокатастрофи під Ужгородом, архієпископ Ромжа перебував у реанімаційному відділенні Ужгородської лікарні. МГБ з Києва, що невдало використало автокатастрофу, терміново запросило з Москви головного спеціаліста з хімічних убивств Ісаака Майрановського, що особисто прибув до Ужгорода з ампулою сильнодіючої отрути кураре. Агент МГБ, медсестра місцевої лікарні зробила архієпископу смертельний укол. Вершиною технологій секретної спецлабораторії КДБ СРСР стала розробка в 1970-х роках надсекретної зброї: За задумом авторів проекту, зброя мала використовуватися резидентами КДБ за кордоном під час упередження так званої операції «РЯН» («ракетно-ядерного нападу»). Цю розробку постійно лобіював тодішній голова КДБ Ю. Андропов. За його задумом, у час «Х» нелегали КДБ за кордоном за командою резидентури, у столицях країн учасників НАТО, наприклад, у Лондоні, під виглядом кур'єрів та посильних мали розкидати «по коридорах влади», у місцях масового скупчення людей, у лондонському метрополітені безкольорові, майже непомітні ампули із сильнодіючою отрутою, котрі миттєво вбивали б кожного, хто на них наступав…", "version_id": "9514149973598139997"},
{"wikidata_id": "Q16695522", "text": "Вулиця Стефана Банаха (Львів) Історія Вулиця відома з кінця XVIII століття під назвою Дорога біля Цвинтаря, пізніше називалася На Цетнерівці (від назви околиці). З 1871 року вулиця мала назву Мазурівка, через невелике поселення селян із Західної Галичини, яких у Львові називали «мазурами»; у роки німецької окупації — Мауерверк. Сучасну назву вулиця отримала в 1946 році, на честь львівського математика Стефана Банаха. До середини 1970-х років вулиця простягалася лише до польського меморіального Цвинтаря Орлят на Личаківському кладовищі. Після зруйнування меморіалу в 1971 році радянською владою, через територію цвинтаря проклали шосейну дорогу, тим самим вулицю було продовжено до Погулянки. Забудова, важливі об'єкти До вулиці приписано лише кілька одноповерхових приватних будинків на початку вулиці. З непарного боку простягається Личаківський цвинтар, з парного — Ботанічний сад Львівського університету.", "version_id": "10476240196494247240"},
{"wikidata_id": "Q30971783", "text": "Ястреба Федір Миколайович ЯСТРЕБА Федір (Хведір) Миколайович народився 1897 р. у с. Білогорілка Лохвицького пов. Полтавської губ. Українець, із селян, освіта вища, з 1920 р. член ВКП(б). Проживав у Харкові. Делегат другого з’їзду Рад Лохвицького повіту, що зібрався наприкінці лютого 1919 року. Інспектор-референт НКО УСРР. Один з найближчих співробітників Миколи Скрипника (у 1927–1933 рр. — нарком освіти УСРР). Заарештований 22 серпня 1932 р. за к.-р. діяльність (ст. 54-11 КК УСРР) і ухвалою колегії ОДПУ від 28 жовтня 1932 р. (статті 58-10, 58-11 КК РСФРР і постанова Президії ЦВК СРСР від 9 червня 1927 р.) позбавлений волі в концтаборі на 5 років, покарання відбував у Сибтабі. Президією ЦВК СРСР 15 травня 1934 р. термін покарання зменшений до 4 років позбавлення волі, а за ухвалою колегії ОДПУ від 28 червня 1934 р. звільнений з-під варти та висланий до Західного Сибіру на термін, що залишився. Реабілітований 10 жовтня 1989 р. Після закінчення терміну заслання повернувся до України та працював вчителем історії у с/ш села Дружелюбівка Добровеличківського району Кіровоградської областіОстаннє відоме місце проживання - с.Братське (Дніпропетровська область, Покровський район). Реабілітовані історією. Харківська область. Книга 1. Частина 2.", "version_id": "1018972799940651448"},
{"wikidata_id": "Q54056", "text": "Сигізмунд I Старий Коротка біографія Син Казимира IV Ягеллончика та Єлизавети (Ельжбети) Ракушанки — доньки короля Німеччини та Угорщини Альбрехта ІІ Габсбурга. У 1507-1537 роках (з перервами) вів війну проти Московської держави. Східна експансія Польщі за правління Сигізмунда I Старого призвела до послаблення її позицій та приєднання до Московського князівства північно-східних українських земель — Чернігово-Сіверщини. У 1508 році уряд Сигізмунда I Старого придушив національно-визвольне повстання під проводом Михайла Глинського. 1511 року ввів посаду спеціального гетьмана для охорони земель України-Русі від татарських набігів; її назва — «Capіtaneus stіpendіarіоrum Russіae». В 1519-1521 роках вів боротьбу проти Тевтонського ордену. За Сигізмунда I Старого відбулося приєднання Мазовії до Польщі. Спроби Сигізмунда I Старого зміцнити королівську владу з допомогою воєнних і фінансових реформ не мали успіху. За Сигізмунда I Старого були зроблені перші спроби створення реєстрового козацтва. Довге правління Сигізмунда І Старого називали «золотим віком» польської Корони. Грошова реформа 15 жовтня 1526 року в Польщі започаткував грошову реформу, основним завданням якої були стабілізація власної монетної системи, її об'єднання з литовською. 16 лютого 1528 року розпочали карбувати нову обігову монету — червоний злотий, потім — злоті подвійні (дводукати). Було започатковано біметалізм. Перший король, при якому Польща почала карбування золотих монет. Прусське питання Завдяки перемозі у війні з Тевтонським орденом (1519-1521) згідно з мирною угодою у Прусії постала світська держава. Сигізмунд І у Кракові прийняв васальні обітниці князя Альбрехта Гогенцоллерна. Згідно з угодою після вигасання чоловічої лінії спадкоємців князя Альбрехта Корона отримувала право анексії Прусії. У січні 1525 р. в Гданську вибухнуло повстання проти юрисдикції польського кліру в місті, 17 квітня 1526 року придушене 8000 військом Сигізмунда І, який стяв голови керівникам повстання. Відносини з Габсбургами Пруський князь Альбрехт Гогенцоллерн задля зменшення залежності від Корони намагався укласти союз з німецьким імператором Максиміліаном І Габсбургом і великим московським князем. Загрозу зі сторони імператора відчував і король Чехії і Угорщини Людовик ІІ Ягайлович. Тому 1515 р. відбулось укладення Віденської угоди, за якою імператор брав зобов'язання не підтримувати Прусію і Москву у війнах проти Корони в обмін на успадкування тронів Чехії і Угорщини при вгасанні лінії спадкоємців Людовика ІІ, з двома доньками мали одружитись два сини імператора. Оскільки вже 1526 Людовик ІІ загинув у битві під Могачем, то два трони перейшли до Габсбургів. Зародження козацтва За Сигізмунда І відбулось становлення українського козацтва для оборони краю від регулярних нападів татар. Першим гетьманом козаків називають Предслава Лянцкоронського, який побував у Франції, Італії, Німеччині, Угорщині, у Палестині став Кавалером Гробу Господнього. За послуги у війні з Пруссією король дозволив йому 1512 викупити староство у Хмільнику, де він займався захистом Поділля від татар, організовуючи з козаками напади на поселення татар. Разом з козаками ходив під Аккерман (1516), Очаків (1528). Іншим організатором загонів козаків був Остафій Дашкевич — староста канівський і черкаський. Він був одним з перших гетьманів козаків, яких озброїв вогнепальною зброєю, 1523 вперше напав на Очаків, куди привів 1528 разом з Лянцкоронським 1200 козаків. Разом з князем Константином Острозьким 1527 розбив татар у битві під Ольшаницею. На Сеймі 1533 запропонував закласти на Поділлі систему фортець для захисту від татар. Третім відомим оборонцем України від татар був німець Бернард Претвич — ротмістр оборони поточної, староста барський і теребовельський. Був придворним Сигізмунда І, беручи участь у молдовських війнах короля. Королева Бона 1540 р. поставила його старостою у своїм місті Бар, звідки він організовував походи проти татар до Криму та Очакова (1536, 1549, 1552). Розробив свою систему оборони задля швидкої організації відсічі, використовуючи загони козаків, обсадив численні замки гарнізонами. За легендою, татари лякали ним своїх дітей, а у Короні його називали Муром Польщі, Острахом татар (Terror Tartarorum). Зберіглось тогочасне прислів'я — За пана Претвича вільний від татар кордон. Внутрішня політика Сигізмунд І під впливом дружини Бони Сфорца намагався посилити владу монарха, зменшити значення шляхетського Сейму, опираючись на поради королівської Ради магнатів — сенаторів. Він відділив загальні податки від королівських, дбав про розвиток королівських міст, повернув неправедно набуті королівські маєтності, а королева Бона використовувала кошти для збільшення маєтностей, викуповуючи заставлені маєтки Королівщини. Також намагався впорядкувати прибутки з копалень солі. Після вгасання лінії князів Мазовії 1526 року утворив воєводства Мазовське і Белзьке. Його проект уніфікації судового кодексу 1532 року відкинув Сейм 1540 року. Королева Бона вмовила його для створення спадкової монархії коронувати 1529 року за життя сина Сигізмунда Августа на молодшого короля. Це обурило шляхту, яка виступала за виборність короля, впливів сенаторів, королеви Бони і викупівлі нею маєтків, призначення на посади осіб з інших земель, оминаючи ценз осідлості. Зрештою зібране 1537 року під Львовом посполите рушення шляхти підняло кокош, званий «кокошою війною», оскільки вони з'їли всіх курей в околицях. Зрештою Сигізмунд І упокорився у Низькому замку Львова перед шляхтою, що призвело до послаблення королівської влади і посилення анархічної ролі Сеймів. Руське воєводство, Львів За правління Сигізмунда І з реконструкції палацу на Вавелі розпочалось поширення ренесансного стилю у будівництві. Після руйнівної пожежі 1527 року Львів відродився як ренесансне місто завдяки наданим королем привілеям, звільненню міщан на 20 років від сплати податків. Львів отримав модерну третю лінію оборони завдяки наданню Сигізмундом І коштів з податків. Зокрема з власних коштів короля і королеви Бони профінасували будівництво бастей Королівської і Зміїної. Король надав місту декілька привілеїв на торгівлю, збори податків, розширив права купців, що сприяло росту заможності міщан, міста, зокрема іноземні купці були віддані під юрисдикцію магістрату. Також він затвердив правила вибору бургомістра, райців, право шинкування горілкою, підтвердив монополії міста на постригальню сукна, міську вагу. Сигізмунд І затвердив у 1526 році давній герб міста і дозволив використовувати печатки з червоного воску. Львівському братству вдалось за підтримки короля відновити 1539 року кафедру львівського православного єпископа, підпорядкованого київським митрополитам, затвердити владикою Макарія Тучапського, звільнивши його від опіки католицьких архієпископів Львова. Завдяки цьому Львів став єдиним містом — резиденцією трьох єпископів.", "version_id": "15893637583273197118"},
{"wikidata_id": "Q4483713", "text": "Філарет (Звєрєв) Наукова діяльність 1994 — закінчив з відзнакою Полтавський державний медичний стоматологічний інститут і був зарахований до магістратури при катедрі шпитальної терапії. Брав участь у підготовці посібників, розробці програми нового курсу. Брав участь у міжнародних конференціях, що присвячені питанням взаємодії церкви та системи охорони здоров'я у Києві, а також закордоном — у Москві, Санкт-Петербурзі, Вороніжі. Має публікації у наукових збірниках та міжнародних журналах, присвячених питанням пастирської геронтології. 1996 — захистив наукову роботу ученого ступеня магістра медицини. Асистент курсу геронтології та геріатрії Української медичної стоматологічної Академії в Полтаві. Там викладав до 2002. Активність у складі РПЦ 1992 — прихожанин Свято-Макарієвського кафедрального собору міста Полтави. Ніс послух читця, півчого, паламаря, іподиякона. 22 січня 1995 — рукопокладений в сан диякона в безшлюбному стані. 15 лютого 1995 — пресвітер у Полтавській Свято-Макарієвському кафедральному соборі. Паралельно навчався в магістратурі і викладав у Медичній академії. 1996 — 1997 ніс послух духовника Хрестовоздвиженського жіночого монастиря Полтави. 1999 — закінчив Київську духовну семінарію. 2000 — 2002 настоятель Свято-Пантелеймонівської церкви Полтави. 2000 — викладач духовного училища Полтавської єпархії (тепер Полтавська місіонерська духовна семінарія) по предметах: практикум церковнослов'янської мови, гомілетика, пастирське богослов'я, практичне керівництво для пастирів. 2002 — призначений настоятелем Хрестової церкви Полтавського єпархіального управління, прес-секретарем Полтавської єпархії. 2003 — обраний секретарем єпархіальної ради Полтавської єпархії. 24 січня 2007 — включений до складу Комісії з канонізації святих при Священому синоді РПЦ в Україні. 29 березня 2007 — призначений головою Літургіко-богослужбової комісії при Священному Синоді російської церкви (з 28 червня 2011 — Синодальна літургічна комісія російської церкви). 30 березня 2007 — пострижений з іменем Філарет на честь Філарета (Дроздова) митрополита московського. 11 квітня 2007 — призначений по науковій роботі Полтавської місіонерської духовної семінарії. 29 травня 2007 — ігумен. 1 грудня 2007 — секретар Полтавської єпархії. 3 травня 2008 — архімандрит. 2008 — закінчив Ужгородську богословську українську академію іменя святих Кирила та Мефодія. Захистив наукову роботу на магістра богослов'я. 2009 — захистив докторську дисертацію. Архієрейство 10 лютого 2011 — наречений єпископом Новокаховським та Геничеським. (№ 4). 12 лютого 2011 — митрополит Володимир здійснив хіротонію.", "version_id": "12336271350487666374"},
{"wikidata_id": "Q223608", "text": "Льєзький фортифікаційний комплекс Історія Перші форти по периметру Льєжа були побудовані за проектом відомого бельгійського генерала-інженера Анрі Бріальмона. Фортифікаційний комплекс з 12 фортець оточував підступи до міста на відстані до 7 км від центру Льєжа. На думку проектувальника наявність такого потужного оборонного комплексу змушувала німців та французів утримуватися від думки перетворити територію Бельгії на арену своїх битв. Тому, Льєзький фортифікаційний комплекс будувався з розрахунку протистояти вторгненню німецької армії, а Намюрський фортифікаційний комплекс — французам.", "version_id": "6350533792567545365"},
{"wikidata_id": "Q600388", "text": "Ділове Географія Село розташоване за 190 км від Ужгорода та 140 км — від Івано-Франківська. З Ужгорода мікроавтобуси їздять сюди 10 разів на день (перший рейс із автовокзалу — о 6.30, останній — о 14.20; тривалість рейсу — 5,5 год.). Відстань до райцентру становить близько 18 км і проходить автошляхом Н09. На східній околиці села розташовані ряд водоспадів: найвищий однокаскадний водоспад в Українських Карпатах - Ялинський, а на потоці Білий — водоспади Білий та Білий нижній. Також на схід від села розташований лісовий заказник «Веймутова сосна»; на південний схід від села — ботанічна пам'ятка природи місцевого значення «Тис ягідний». Історія В історичних документах село згадується в XVI столітті. До 1947 село називалось Трибушанами, бо тут (за однією з місцевих легенд) жили три брати Бушани. 1898 р. офіційну угорську назву селища було дещо змінено: з «Trebusán» (Трибушани або Требушани) на «Terebesfejérpatak» («Теребеш на Білому Потоці»). У XIX ст. у Трибушанах добували залізну руду в скелях гори Довгарунь. Давні штольні збереглися дотепер. 1861 року Калман Каган, єврей із сусіднього міста Сигіт (нині — Сіґетул-Мармаціей), збудував ще й склодувний завод. Згодом для будівництва транскарпатської залізниці сюди приїздили поляки, чехи, німці, словаки, італійці, багато хто з яких оселився тут назавжди. За переписом населення 1935 року, в селі жили 1000 українців, майже 300 євреїв, 200 угорців, 60 чехів і 70 осіб інших національностей. Нащадки італійців — Корадіні, Манфреді, Делізотті, Бузі — мешкають тут дотепер. У документах кінця XIX — початку XX століття Трибушани згадуються як «селище» («nagyközseg» — статус, близький до містечкового) Тисодолинянського округу (повіту) Марамороського комітату Угорського королівства. В цей період громада селища користувалася печаткою з зображенням дуба (оригінальний штемпель цієї печатки нещодавно віднайдений місцевим краєзнавцем М. Ткачем). У селі є 4 церкви, у тому числі Церква Різдва Пресвятої Богородиці. Стоїть дерев'яний храм Успення Пресвятої Богородиці, збудований у 1750 році. Селяни склалися грошима й нещодавно поновили фасад будівлі. Сучасність У Діловому є ще мармуровий кар'єр. У селі є пекарня, дві аптеки, філія Ощадбанку, амбулаторія, лісництво, середня школа, залізничний контрольно-пропускний пункт Ділове на кордоні з Румунією (переважно нечинний). Ділове стоїть за 50 м від україно-румунського кордону. На протилежному березі річки Тиси — українське село Вишівська Долина (Валя Вишеулуй) Сигітського округу Румунії (жудець Марамуреш). З румунського боку є пункт пропуску «Валя Вишеулуй» (автошлях 185 у напрямку Сигота). Поблизу села споруджено сейсмічну станцію «Рахів». Тут починається пішохідний та автомобільний туристичні маршрути на гору Піп Іван. Перед тим, як податися в гори, треба зареєструватися на прикордонній заставі, бо за горою — вже румунська територія. Геодезичний знак і стела «Географічний центр Європи» У 1885–1887 роках географи з Імператорсько-Королівського військово-географічного інституту у Відні (Австро-Угорщина) проводили геодезичні дослідження на території сучасної Закарпатської області (Україна) для планованої будови залізниці між Раховом і Сиготом. Після ретельного вивчення місцевості вони встановили на терені с. Ділове біля дороги Мукачеве—Рогатин двометровий кам'яний знак (координати 47°57' північної широти та 24°11' східної довготи) з таким написом: Locus Perennis Delicentissime cum libella librationes quae est in Austria et Hungaria confectacum mensura gradum meridionalum et paralleloumierum Europeum. MD CCC LXXXVII (переклад з латини: «Це постійне, точне вічне місце, визначене спеціальним апаратом, виготовленим в Австро-Угорщині, в Європейській системі широт і довгот. 1887»). У 1977 поруч із цим знаком встановили стелу з написом, який повідомляв, що саме тут лежить географічний центр Європи (хоч про це у латинському написі 1887 року не йшлося). Тепер це твердження широко тиражується у ЗМІ. Популярне туристичне місце, сюди приїздять фотографуватися наречені зі сусідніх сіл.", "version_id": "5075364702188207873"},
{"wikidata_id": "Q893339", "text": "Борба Географія Борба розташована на сході Португалії, на північному сході округу Евора. Борба межує на північному сході — з муніципалітетом Монфорте, на сході — з муніципалітетом Елваш, на південному сході — з муніципалітетом Віла-Вісоза, на південному заході — з муніципалітетом Редонду, на заході — з муніципалітетом Ештремош. Історія 1302 року португальський король Дініш надав Борбі форал, яким визнав за поселенням статус містечка та муніципальні самоврядні права.", "version_id": "4041565634770996524"},
{"wikidata_id": "Q262550", "text": "Шейпінг (інформатика) Шейпінг (англ. Traffic shaping, Формування трафіку) — одна з технологій QoS, що використовується для регулювання пропускної здатності ланок у телекомунікаційних (комп'ютерних) мережах. Забезпечує створення бажаного профілю трафіку шляхом затримки у передаванні деяких дейтаграм (пакетів даних). Формування трафіку використовується для оптимізації або гарантування продуктивності мереж, поліпшення показників затримок (latency) пакетів та збільшення корисної пропускної здатності (bandwidth) для чутливих типів трафіку реального часу (RTP), наприклад VoIP, шляхом примусової затримки інших типів трафіку. Не варто плутати технологію формування трафіку з іншою спорідненою технологією полісінгу (traffic policing, контроль трафіку), що у свою чергу базується на принципах маркування (marking) та відкидання пакетів (dropping). Коли за використання ланки зв'язку існує значна конкуренція між дейтаграмами, затримки на ній зростають суттєво. Для запобігання цьому явищу, а також для можливості контролю затримок трафіку й використовується технологія формування (шейпінгу) трафіку. У більшості випадків основою формування профілю трафіку є прикладний рівень. У цьому випадку використовуються спеціальні інструменти для виявлення пакетів цікавого трафіку, над якими будуть проводитися маніпуляції шейпінгу. Іноді шейпінг використовує технологію дроселювання пропускної здатності (bandwidth throttling) у файлообмінних мережах. У деяких випадках, шифрування вмісту дейтаграм може значно ускладнити використання технології формування трафіку. Іншим можливим принципом роботи шейпінгу є обмеження пропускної спроможності для трафіку, базуючись на IP-адресах пакетів як відправника, так і отримувача. Вивільнена таким чином пропускна спроможність ланки може бути використана іншими відправниками та отримувачами IP трафіку. Тобто ця технологія може надавати пріоритет в обслуговуванні одним користувачам пакетної мережі за рахунок утисків інших.", "version_id": "12961659338728925027"},
{"wikidata_id": "Q55107626", "text": "Отришко Ярема Олександрович Біографія Отришко Ярема Олександрович народився в 1840 році в селі Великі Будки Хмелівської волості Роменського повіту Полтавської губернії, тепер Роменського р­айону Сумської області в козацькій родині. В 1913 році Ярема Отришко поїхав до Києво -Печерської Лаври вивчати іконопис. Від 1933 по 1948 проживав у Ромнах, де викладав малювання у реальному училищі. Художник розписав ряд роменських церков. Він розмалював стінописи в Олександро­-Невській церкві м. Ромни (1890–1891). Написав ікони для храмів м. Ромни, сіл Пустовійтівка, Вовківці, Коржі. Творчість Ярема Олександрович створював портрети і пейзажі. Отришко Ярема написав «Роменську мадонну» (1911), «Явління Богоматері у серпневих лісах» (1914). Картини художника визначаються продуманою композицією, професійним моделюванням, чіткою ритмікою ліній і насиченим колоритом. Портрети Яреми Отришка сповнені природної гідності людей. Досягнення. Відзнаки Роботи Отришка Яреми Олександровича експонувалися на місцевих виставках у м. Ромни (1884, 1899 - бронзова медаль). Творча спадщина Яреми Олександровича представлена у Роменському краєзнавчому музеї, Лебединському і Сумському художніх музеях", "version_id": "10792870419141420247"},
{"wikidata_id": "Q7276397", "text": "RETScreen Історія Перша версія RETScreen була випущена 30 квітня 1998 року. Програму RETScreen версії 4 було запущено 11 грудня 2007 року на Балі, Індонезія, міністром охорони навколишнього середовища Канади. RETScreen Plus було випущено в 2011 році. RETScreen Suite (що об'єднує RETScreen 4 та RETScreen Plus із чисельними додатковими оновленнями) було випущено у 2012 році. RETScreen Expert було оприлюднено 19 вересня 2016 року. Програмні вимоги Програма потребує Microsoft Windows 7 SP1, Windows 8.1 або Windows 10; та Microsoft .NET Framework 4.7 або вище. Програма може працювати на комп'ютерах Apple Macintosh, які використовують Parallels або VirtualBox для Mac. Партнери RETScreen управляється під проводом та за постійної фінансової підтримки Вареннського науково-дослідного центру природних ресурсів CanmetENERGY департаменту уряду Канади. Основна команда співпрацює з низкою інших урядових і багатосторонніх організацій за технічної підтримки великої мережі експертів у промисловості, уряді та наукових колах. Основними партнерами є Центр досліджень Ленглі NASA, Партнерство з поновлюваних джерел енергії та енергоефективності (REEEP), Оператор незалежної електричної мережі Онтаріо (IESO), енергетичний підрозділ Відділу технологій, промисловості та економіки ЮНЕП, Глобальний екологічний фонд (ГЕФ), Прототипний вуглецевий фонд Світового банку та Ініціатива зі сталої енергетики Йоркського університету. Нагороди та визнання У 2010 році компанія RETScreen International була нагороджена Премією за видатні досягнення в громадському секторі, найвищою нагородою, яка надається канадським урядом державним службовцям. Програма RETScreen і команда RETScreen були номіновані й отримали ряд інших престижних нагород, включаючи премію Ernst & Young / Euromoney Global Renewable Energy Award, Energy Globe (Національна премія Канади) та медаль GTEC Distinction Award. Відгуки Міжнародне енергетичне агентство в огляді бета-релізу гідроенергетичної частини програмного забезпечення описало її як \"дуже вражаючу\". Європейська агенція довкілля стверджує, що RETScreen – це \"надзвичайно корисний інструмент\". RETScreen також називається \"одним з небагатьох і на сьогодні найкращим програмним інструментом для оцінки економічних аспектів відновлювальних джерел енергії\" та \"інструментом для посилення ... узгодженості ринку\" чистої енергетики у всьому світі.", "version_id": "4842545803711640737"},
{"wikidata_id": "Q1107498", "text": "Розьє-Кот-д'Орек Економіка 2010 року серед 272 осіб працездатного віку (15—64 років) 202 були активними, 70 — неактивними (показник активності 74,3%, у 1999 році було 67,7%). З 202 активних мешканців працювало 186 осіб (99 чоловіків та 87 жінок), безробітними було 16 (9 чоловіків та 7 жінок). Серед 70 неактивних 17 осіб було учнями чи студентами, 33 — пенсіонерами, 20 були неактивними з інших причин. У 2010 році в муніципалітеті числилось 209 оподаткованих домогосподарств у яких проживали 458,0 особи, медіана доходів виносила 16 799 євро на одного особоспоживача", "version_id": "11360387003881826568"},
{"wikidata_id": "Q2074737", "text": "Муніципалітети Іспанії Муніципаліте́ти (ісп. municipios, muniˈθipjos) — адміністративно-територіальна одиниця третього рівня в Іспанії. Базові одиниці іспанського самоврядування згідно з чинною іспанською Конституцією (Ст. 137). Перебувають у складі провінцій або комарок. Поділяються на одиниці меншого рівня — парафії. Мають у своєму складі міста або містечка. Керуються муніципальними радами (ісп. ayuntamiento), очолюються алькадами (ісп. alcalde). Станом на 2014 рік в країні нараховувалося 8122 муніципалітети.", "version_id": "11536262445069567011"},
{"wikidata_id": "Q1758668", "text": "Трифлузал Фармакологічні властивості Трифлузал — синтетичний препарат, що є похідним саліцилової кислоти, та відноситься до групи антиагрегантів. Механізм дії препарату полягає у інгібуванні ферменту циклооксигенази, зокрема його ізоферменту ЦОГ-1, що призводить до зниження біосинтезу тромбоксану А2. На відміну від ацетилсаліцилової кислоти, трифлузал не впливає на ізофермент ЦОГ-2 ендотелію судин, що забезпечує можливість продовження синтезу простацикліну, що значно зменшує кількість шлунково-кишкових кровотеч при застосуванні трифлузалу. При застосуванні препарату також не спостерігається збільшення часу кровотечі. Трифлузал також інгібує фосфодіестеразу тромбоцитів, що призводить до збільшення концентрації у тромбоцитах циклічного АМФ та подовження тривалості ефекту дії NO, а також збільшення його синтезу в нейтрофілах, що призводить до зниження здатності тромбоцитів до агрегації та стійкого вазодилятуючого ефекту. У клінічних дослідженнях по застосуванню трифлузалу при гострих порушеннях мозкового кровообігу, а також при застосуванні його для профілактики порушень мозкового кровообігу, показана ефективність трифлузалу як у лікуванні, так і у профілактиці інсультів, а також менша кількість серйозних побічних ефектів при його застосуванні в порівнянні з ацетилсаліциловою кислотою (щоправда, частина джерел при підтвердженні його більшої безпечності заперечує його вищу ефективність у порівнянні з ацетилсаліциловою кислотою). При застосуванні трифлузалу також спостерігається нейропротекторний ефект, який, вірогідно, пов'язаний із зниженням кількості прозапальних цитокінів у клітинах головного мозку. Позитивні результати отримано також у дослідженнях по застосуванню трифлузалу після перенесеного інфаркту міокарду. У порівнянні з ацетилсаліциловою кислотою при застосуванні трифлузалу спостерігалась рівнозначна ефективність та менша кількість шлунково-кишкових кровотеч. щоправда, при застосанні трифлусалу спостерігається загальна вища частота побічних ефектів з боку травної системи. Незважаючи на ряд позитивних властивостей препарату, в клініці трифлузал застосовується значно рідше іших антиагрегантів. Фармакокінетика Трифлузал швидко та добре всмоктується після перорального застосування, біодоступність препарату становить лише 83—100 %. Максимальна концентрація в крові досягається протягом 53 хвилин. Трифлузал швидко метаболізується до 2-гідрокси-4-трифторметил бензойної кислоти, який також є антиагрегантом. Максимальна концентрація основного метаболіту в крові досягається протягом близько 5 годин. Метаболізується трифлузал у печінці. Виводиться препарат із організму з сечею. Період напіввиведення трифлузалу із плазми крові становить 53 хвилини, період напіввиведення основного метаболіту з крові становить 34,3 години. Показання до застосування Трифлузал застосовується як антиагрегант при порушеннях мозкового кровообігу, інфаркті міокарду та стенокардії та для профілактики тромбозу шунтів при аортокоронарному шунтуванні. Протипокази Трифлузал протипоказаний при підвищеній чутливості до препарату, при гострій кровотечі та загостренні виразкової хвороби. Препарат не рекомендований до застосування при вагітності та годуванні грудьми, а також у дитячому віці. Форми випуску Трифлузал випускається у вигляді желатинових капсул по 0,3 г.", "version_id": "9499307985916405575"},
{"wikidata_id": "Q69915", "text": "Мустуар-Ак Економіка 2010 року серед 1106 осіб працездатного віку (15—64 років) 851 була активною, 255 — неактивними (показник активності 76,9%, у 1999 році було 68,5%). З 851 активної мешканців працювало 780 осіб (435 чоловіків та 345 жінок), безробітними було 71 (34 чоловіки та 37 жінок). Серед 255 неактивних 65 осіб було учнями чи студентами, 101 — пенсіонерами, 89 були неактивними з інших причин. У 2010 році в муніципалітеті числилось 690 оподаткованих домогосподарств у яких проживали 1837,5 особи, медіана доходів виносила 17 834 євро на одного особоспоживача", "version_id": "18206420450891760305"},
{"wikidata_id": "Q207310", "text": "Каберне Совіньйон Каберне Совіньйон (фр. Cabernet Sauvignon) — червоний сорт винограду, підвид виду Виноград культурний (Vitis vinifera), один з так званих «великих винних сортів». Походження Сорт походить з північно-західної Франції. За допомогою ДНК-аналізу у 1997 р. доведено, що Каберне Совіньйон є результатом спонтанного схрещування між двома іншими сортами — Каберне Фран і Совіньйон Блан приблизно у 17 сторіччі. Агротехніка Каберне Совіньйон культивується відносно легко, його ягоди малі за розміром, мають товсту шкіру, розташовані щільно, шо робить їх відносно стійкими до морозу та комах, але вразливими до сірої гнилі. Квітне та достигає досить пізно (на 1-2 тижні пізніше за Мерло та Каберне Фран), тому найкраще росте у кліматах з теплою тривалою осінню. Найкращих якостей набуває на кам'янистих ґрунтах, які з одного боку забезпечують дренаж (таким чином стримують ріст і зберігають концентрацію фруктових ароматів у ягодах), з іншого — акумулюють тепло, що допомагає винограду достигати. Розповсюдження Каберне Совіньйон є одним з найзначніших сортів культурного винограду і як такий, культивується майже у всіх виноробних регіонах від Каліфорнії до Нової Зеландії. Визначні регіони Найвідомішим регіоном для Каберне Совіньйон є Бордо, де цей сорт здобув свою славу і відомість. Саме бордоське вино, в якому домінують Каберне Совіньйон та Мерло, протягом століть було еталоном і візитною карткою червоного вина. Визначними виноградниками Бордо, де якість сорту сягає свого найвищого рівню є Медок, Марго, Сен-Естеф, Пессак-Леоньян. Інші регіони Інші важливі регіони культивації Каберне Совіньйон, це Каліфорнія, Чилі, Аргентина, Австралія та Нова Зеландія. У сумішах з іншими сортами Каберне Совіньйон трапляється в Італії, Іспанії, Південній Африці. В Україні сорт здавна культивується в Одеській області і в Криму. Кулінарні комбінації Оскільки вино, в якому домінує Каберне Совіньйон, має високий вміст кислот та танінів, його вживають із жирною їжею, такою як смажене м'ясо (стейк), печеня, смажені ковбаси тощо.", "version_id": "8282743950509403079"},
{"wikidata_id": "Q7328085", "text": "Деметрій Деме́трій, Дими́трій — грецьке чоловіче ім'я, давньогрецькою — Δημήτριος Деметріос, новогрецькою — Δημήτρης Дімітріс, латинська версія імені — Demetrius. За походженням ім'я Деметрій — прикметник від імені богині Деметри, отже, значення імені — «Деметрин (син)». Жіноча версія імені — Деметрія. В українські мові грецькі та латинське закінчення традиційно відкидаються і використовуються українізовані варіанти імені: Деметрій або Димитрій (інколи Дімітрій). Англійський вариант імені зазвичай передається з латинським закінченням — Деметріус. Українське ім'я, похідне від грецького — Дмитро, у церковному середовищі використовується варіант Димитрій.", "version_id": "11455489567488936249"},
{"wikidata_id": "Q12162910", "text": "Турецький Степан Петрович Життєпис Закінчив Кам'янець-Подільський будівельний технікум (1975, Хмельницька область), Львівський політехнічний інститут (1987, нині національний університет «Львівська політехніка»). Працював у буд. і постач. організаціях; 1997—1999 — заступник голови Гусятинської РДА. Від 1999 — голова ВАТ «Гусятинська ПМК», 2000 — директор агропідприємства ТзОВ «Самолози» в родинному селі. У 1999—2004 очолював районну організацію партії «Соціально-демократичний союз». Від квітня 2006 — голова Гусятинської районної ради. Депутат Тернопільської обласної ради (від 2009). Голова Гусятинської РДА (від 2009). Фінансово сприяв культурно-мистецьким заходам і акціям, зокрема облаштуванню території і будівництву каплиці над джерелом поблизу Самолусківців.", "version_id": "3030355294400669874"},
{"wikidata_id": "Q25370", "text": "Соколоподібні Загальна характеристика Більшість соколоподібних птахів середнього розміру: довжина тіла 30-60 см, маса від 200 г до 1,2 кг. Найбільші (андський та каліфорнійський кондори, чорний гриф) мають довжину тіла 110—115 см, розмах крил до 2,5-3 м, масу 8-12 кг; у найдрібніших (сокіл-крихітка) довжина тіла 14-15 см, маса близько 35 г. Можуть у повітрі розвинути швидкість до 100 км/год. Характерні гачкоподібний дзьоб, восковиця (як правило, гладенька) при основі наддзьобка, сильні пальці та гострі загнуті кігті (винятки — падальники та птах-секретар). Поширені на усіх континентах, крім Антарктиди; відсутні на невеликих океанічних островах. Переважна більшість живляться тваринною їжею, активно ловлять живу здобич (переважно хребетних тварин) або живляться падлом. Неперетравлені рештки їжі (кістки, вовну, пір'я, хітин комах тощо) відригують у вигляді округлої погадки. Ведуть денний (дуже рідко присмерковий) спосіб життя, тому, на відміну від сов їх нерідко називають денними хижими птахами. Моногами. Соколоподібні — гніздові птахи. Гніздо будують один раз у кілька років. Самці у гніздовий період годують не лише пташенят, але й самку. Більшість соколоподібних — перелітні.", "version_id": "4805131126733491065"},
{"wikidata_id": "Q77160", "text": "Георг Келер Біографія Георг Келер вивчав біологію в Університеті Фрайбурга в 1965—1971 роках. Там же в 1974 році він захистив дисертацію з імунологічного дослідження ферменту бета-галактозидази, яку провів під керівництвом професора Фріца Мельхерса на базі Інституту імунології в Базелі (Швейцарія), директором якого був Нільс Єрне. Після захисту дисертації Келер переїхав до Кембриджського університету, де два роки (1974—1976) проходив пост-докторантуру у професора Сезара Мільштейна. У Кембриджі Келер працював над злиттям лімфоцитів. За цей короткий проміжок йому вдалося розробити нову технологію по злиттю плазматичної клітини, що виробляє антитіла з кліткою мієломи (методика гібридом). Отримані імморталізовані гібридні клітини продовжували продукувати антитіла та одночасно могли необмежено розмножуватися. Це дозволило отримувати моноклональні антитіла практично в необмежених кількостях. Розробка гібридомного методу \"зробила переворот у використанні антитіл в охороні здоров'я і науці. Рідкісні антитіла з дивно точною відповідністю визначеній структурі можуть сьогодні вироблятися у великих кількостях. Гібридомні клітини можуть зберігатися в лабораторному посуді й абсолютно ідентичні моноклональні антитіла можуть використовуватися у всьому світі, причому джерело їх вічне \" (Ханс Вігзель). У 1976 році Келер повернувся в Базельський Інститут імунології, де продовжував займатися роботами з гібридним лімфоцитами. У 1984 році Келер разом з Мільштейном отримав Нобелівську премію за відкриту технологію отримання моноклональних антитіл. З 1984 до своєї смерті в 1995 році Георг Келер був директором Інституту імунології імені Макса Планка (Фрайбург). Основні публікації Köhler G, Milstein C (1975). Continuous cultures of fused cells secreting antibody of predefined specificity. Nature 256 (5517): 495–7. 1172191. текст був відтворений в: Köhler G, Milstein C (2005). Continuous cultures of fused cells secreting antibody of predefined specificity. 1975. J. Immunol. 174 (5): 2453–5. 15728446.)", "version_id": "609083095194950522"},
{"wikidata_id": "Q1961494", "text": "Єршов Андрій Петрович Біографія Народився в Москві в родині інтелігентів: батько був інженером-хіміком, мати — бібліотекарем. У 1943 р. батьки А. П. Єршова переїжджають у Сибір, до м. Кемерово, де Андрій Петрович в 1949 р. закінчив середню школу. Того ж року вступає на фізико-технічний факультет Московського університету, збираючись стати фізиком. Однак на цьому факультеті йому вчитися не довелось, але було дозволено перевестися на механіко-математичний факультет того ж університету. На механіко-математичному факультеті А. П. Єршов став спеціалізуватися по кафедрі обчислювальної математики, якою керував академік С. Л. Соболєв, а на останніх курсах під впливом А. А. Ляпунова захопився програмуванням. У 1953 р., ще будучи студентом, він влаштувався на роботу в Інститут точної механіки та обчислювальної техніки, (Москва), — де складався один з перших радянських колективів програмістів, — і брав участь у підготовці прийомних випробувань однієї з перших радянських обчислювальних машин «БЭСМ». У 1954 р. А. П. Єршов закінчив університет — це був перший у радянських ВНЗ масовий випуск за фахом «програмування». У тому ж році його приймають в аспірантуру в Московському університеті, яку він закінчує в 1957 р. В аспірантурі він працює під керівництвом А. А. Ляпунова й до початку 1958 року завершує підготовку кандидатської дисертації, присвяченої поняттю операторного алгорифма. Однак у зв'язку з настороженим відношенням математиків у той період до нової науки — програмування — захистити дисертацію йому вдається тільки в 1962 р. У 1957 р. А. П. Єршов стає завідувачем відділом автоматизації програмування у тільки-но створеному Обчислювальному центрі АН СРСР. У зв'язку зі створенням Сибірського відділення АН СРСР на прохання директора Інституту математики СВ АН СРСР академіка C. Л. Соболєва він приймає на себе обов'язки організатора й фактичного керівника відділу програмування цього інституту. В 1960 р. він стає й формальним керівником цього відділу й остаточно переїжджає в Сибір. Докторську дисертацію по методах побудови трансляторів він захищає в 1968 р. і через два роки стає членом-кореспондентом (1970), а в 1984 р. — академіком АН СРСР. Надалі, після створення Г. И. Марчуком Обчислювального центру СВ АН СРСР (1964), Андрій Петрович переходить на роботу в цей центр (завідувачем відділом і відділенням). Тут починається науково-педагогічна робота А. П. Єршова: він не тільки стає ідейним керівником і неформальним главою великої й активно працюючої співдружності новосибірських програмістів — школи системного й теоретичного програмування, дослідження якої складалися з робіт його учнів і послідовників у різних новосибірських інститутах, — але й приступає до виконання обов'язків професора в Новосибірському університеті (з 1969). Завдяки унікальним здатностям наукового передбачення, А. П. Єршов одним перших у країні усвідомив ключову роль обчислювальної техніки в прогресі науки й суспільства й з початку 80-х рр. почав активно займатися педагогічною діяльністю, спрямованою на просування програмування, а потім й інформатики в систему освіти, а також масову свідомість. У Новосибірську під патронатом А. П. Єршова були розпочаті експерименти з викладання програмування, а потім й інформатики, школярам. Під цей освітній проект були розроблені комп'ютер «Агат», навчальна система «Школярка» і мова «Рапіра». У 1985-86 рр. А. П. Єршовим разом із групою співавторів були підготовлені й випущені пробні навчальні посібники для середніх навчальних закладів «Основи інформатики й обчислювальної техніки» (частина I і частина II — для 9-10 класів) і під його науковим керівництвом почалося викладання інформатики як навчального предмета у всіх школах Радянського Союзу. Для запису алгоритмів у пробних навчальних посібниках уперше була застосована Алгол-подібна мова з російською нотацією (так звана «навчальна алгоритмічна мова»). Для неї через нетривалий час на механіко-математичному факультеті МДУ була створена «комп'ютерна реалізація» — компілятор, який дістав назву «Е-практикум» і був досить швидко портований на всі типи «шкільних» комп'ютерів. Академік А. П. Єршов залишив багату наукову й творчу спадщину, що охоплює понад 200 книг, статей, препринтів, не рахуючи великої кількості передмов, редакційних статей, відгуків тощо, а також газетних публікацій й ін. Андрій Петрович був обраний членом Американської асоціації з обчислювальної техніки (1965), почесним членом Британського товариства з обчислювальної техніки (1974). За істотний внесок у теорію мішаних обчислень А. П. Єршову присуджена Премія імені О. М. Крилова АН СРСР (1984). Він також є володарем премії Ради Міністрів СРСР (1985). Нагороджений двома орденами Трудового Червоного Прапора (1967, 1975), орденом «Знак Пошани» (1981). Наукова діяльність А. П. Єршова, і почасти феномен його наукової школи, висвітлювалися в довідкових виданнях і біографічних нарисах, однак ця тема далеко не вичерпана. Свідченням тому є докладне історіографічне дисертаційне дослідження І. О. Крайнєвої «Наукова біографія академіка А. П. Єршова» (2008), у якому робиться спроба «на підставі наявної літератури й джерел, значна частина яких уперше вводиться в науковий обіг, відтворити наукову біографію академіка А. П. Єршова, з'ясувати його вплив на деякі сторони розвитку інформатики в СРСР своїми дослідженнями в області теоретичного й системного програмування, на формування міжнародних наукових зв'язків, на становлення й виконання ряду національних програм: з математичного забезпечення ЕОМ, з інформатизації освіти».", "version_id": "7891278542878392085"},
{"wikidata_id": "Q4043633", "text": "Major Distribution Відеокліп У грудні-січні зняли кліп, режисер: Ейф Рівера. Камео: Kidd Kidd, Kurupt, Даз Діллінджер. Тізер оприлюднили на YouTube-каналі виконавця 20 грудня перед релізом композиції. Прем'єра відеокліпу відбулася 23 січня 2012 на VEVO-каналі 50 Cent. Відео стало приступним для завантаження на iTunes Store 28 січня. У кліпі син репера Kidd Kidd носить ланцюг Gunplay, підписанта лейблу Maybach Music Group. У нього відібрали прикрасу за лаштунками церемонії BET Hip Hop Awards 2012 під час вуличної бійки. Проте, за словами 50 Cent, у відео показано інший ланцюг, вироблений на його замовлення з метою шокувати хіп-хоп спільноту.", "version_id": "16279101412695631412"},
{"wikidata_id": "Q190827", "text": "Отен Економіка 2010 року серед 8178 осіб працездатного віку (15—64 років) 5649 були активними, 2529 — неактивними (показник активності 69,1%, у 1999 році було 69,9%). З 5649 активних мешканців працювали 4894 особи (2526 чоловіків та 2368 жінок), безробітними було 755 (382 чоловіки та 373 жінки). Серед 2529 неактивних 815 осіб було учнями чи студентами, 834 — пенсіонерами, 880 були неактивними з інших причин. У 2010 році в муніципалітеті налічувалось 6735 оподаткованих домогосподарств у яких проживали 13870,5 особи, медіана доходів виносила 16 483 євро на одного особоспоживача", "version_id": "14483203745048783358"},
{"wikidata_id": "Q861940", "text": "LILO LILO і GRUB LILO використовується на практиці після першого Linux ядра. Тепер, однак, все частіше замінюється на GRUB.Для початківців процес конфігурації GRUB може здатися складним. Короткий огляд LILO розробив Werner Almesberger, далі, розробляв John Coffman (версії 20-22), на поточний день розробляє Йоахім Відорн. LILO не залежить від файлової системи і тому може завантажувати операційну систему з жорсткого диска або з дискети. У зв'язку з цим LILO зберігає пункти меню і положення завантажуються ядер безпосередньо в тілі завантажувача і потребує оновлення (за допомогою запуску утиліти lilo) при кожній зміні конфігурації (зміну у файлі lilo.conf або в розташуванні завантажуються ядер на диску). LILO підтримує до 16 пунктів меню при завантаженні. Два види завантаження, підтримувані LILO - це завантаження Linux-ядра з опциональной підтримкою initrd і передача управління іншій завантажувачу (chainloading). LILO може бути встановлений в головному завантажувальному секторі MBR або завантажувальному секторі розділу. LILO використовує BIOS для доступу до жорстких дисків, з притаманними цій схемі обмеженнями.", "version_id": "1670793219014342136"},
{"wikidata_id": "Q20078086", "text": "Костел Святої Трійці (Соколівка) Історія Перша згадка села Соколівка (Сенява) походить з привілею короля Владислава II Ягайла. Перша згадка католицької парафії зафіксована лише 1593, а формальна фундація парафії настала 2 березня 1594 згідно фундаційного акту доньок власника міста Олександра Сенявського — Анни, вдови Станіслава Стадницького, і Софії, вдови Яна Олесницького. На той час у Соколівці існувала плебанія, де жив плебан о. Михайло Монторс з Бжози. Задля забезпечення костелу перед потенційними дідичами-протестантами його передали під опіку капітулу львівського Латинськогго собору. Лише 1812 це право перебрав власник Соколівки Станіслав Мрозовіцький. Парафія належала до Рогатинського деканату, з 1787 до ХХ ст. до Свірзького. До парафії належали три села — Баківці, Репехів, Трибоківці. Наприкінці ХІХ ст. до парафії належали 17 селищ. Парафіяльний шпиталь на 1765 у візитації було окреслено мізерним. Вперше 1819 року в парафії було зафіксовано існування братства Святої Трійці. Час будівництва парафіяльного костелу достовірно невідомий. У фундаційному акті парафії 1594 говорилось, що фундація пов'язана з наміром завершити спорядження костелу у Сеняві, який стоїть без відповідних дозволів. Його спорудження могло було пов'язаним із наданням селищу 1558 міського права, а місту належало мати магістрат, фортифікації, храм. У 1600 львівський латинський архієпископ Ян Димітр Соліковський (1539—1603) писав, що сенявський костел був розпочатий з фундації сяноцької каштелянші Анни Стадницької з Сенявських, на якій завершилась приналежність міста до родини Сенявських. Після її смерті будівництво продовжив новий власник міста белзький воєвода Станіслав Влодек. Чудовий костел (egregia) мали завершити в рік написання звіту архієпископа. Святиню консекрував архієпископ Ян Замойський. У візитаціях кінця XVIII—XIX ст. зазначалось, що крім о. Михайла Монторса з Бжози до оздоблення і завершення костелу спричинився о. Каспер Вільжинський. Про оборонні споруди Соколівки не збереглось жодних даних. У північно-західній стороні селища збереглись сліди валів оборонного двору. Найпотужнішим укріпленням містечка був мурований костел Св. Трійці, обведений оборонним муром з чотирма кутовими вежами і двоярусною надбрамною. Початковий кам'яний мур був замінений цегляним з бійницями. Достовірно час спорудження, перебудови оборонного поясу костелу невідомий. Костел був спалений 1648 року козаками. Перший опис костелу походить з акту візитації архієпископа Миколая Вижицького. Було занотовано наявність 4 вівтарів — головного Матері Божої, бічних Прсв. Трійці, Св. Антонія, св. Станіслава. У візитації 1761 рогатинського декана о. Бенедикта Хмельовського зазначені патрони костелу Св. Станіслав, св. Анна, св. Софія. У візитації 1765 до них додали св. Ядвіґу, св. Феліціан, св. Никанор, св. Колумба. Зате серед 4 вівтарів появився у нефі вівтар св. Миколая. У костелі було 24 орнати, 10 капп, багато срібного літургічного начиння. Образ Матері Божої покривала вроцлавська срібна шата фундації подружжя Мрозовицьких — Адама і Єви з Пузин. Під час генеральної візитації 1774 архієпископ Вацлав Сєраковський наново освятив костел. На цей час після поділу Речі Посполитої Галичина потрапила до імперії Габсбургів, де в ході церковних реформ декілька разів проводили конфіскацію церковного срібла. Для цього 1785 було описано церковне срібло у костелі. Під час повторної конфіскації у Бережанський округ (циркул) 1810 отримав 9 фунтів 10 лотів срібла у 40 злитках. Частину речей вдалось викупити плебану о. Францішку Сєраковському. Разом з тим з костелу усунули вівтар св. Миколи. При візитації 1819 архієпископа Анджея Анквіча зазначено покриття образу Матері Божої дерев'яною шатою та доволі гарне оздоблення костелу, вівтарів. Одночасно не перечислено жодної срібної речі, оздоби. Літургійне начиння було посрібленим, мідним чи латунним. Належало відремонтувати мури, вікна, двері, орган, замінити літургічні речі. Деканська візитація 1828 відзначила встановлення пам'ятної дошки губернатору коронного краю Францу фон Гауеру. На ХІХ ст. Соколівка втратила статус міста, що вплинуло на стан костелу. Під час Першої світової війни у костелі реквізували 1916 дзвони 1815 року вагою 162 кг та 62 кг. У міжвоєнний час стан парафії, костелу був доволі жалісний, через що архієпископ Болеслав Твардовський подарував 3 орнати, каппу, літургічний келих. Під час Другої світової війни 1 березня 1944 плебан о. Ян Ясінський перебрався до Бібрки. 6 березня загін УПА підпалив захристя костелу. В СРСР костел був закритий і перетворений на гараж сільгосптехніки, яку утримували на колишньому цвинтарі костелу. Захристя перетворили на склад мінеральних добрив. На початку 1990-х років з розпуском колгоспу костел був покинутий. Через несправний дах відбулось значне замокання склепіння нефу. На початку 2000-х років склепіння нефу завалилось разом з дахом. Знащена значна частина даху над пресбітерієм, склепіння якого також загрожує обвалом. Стіни біля вежі вкриті великими тріщинами, що загрожує існуванню будівлі як такої. Опис костелу Орієнтований костел вимурували з каміння і цегли. Він складається з двопряслового нефу і однопряслового пресбітерія з тригранною апсидою. Від фасаду над притвором зведена висока квадратна вежа, з лівої сторони якої перед нефом розміщено гвинтові сходи у круглій прибудові. Зовні стіни костелу посилено двоступеневими контрфорсами. З двох сторін прясла пресбітерія розміщено прямокутні будівлі захристя, ризниці. Вежу покрито високим наметовим дахом, а костел покривав двосхилий з сигнатуркою понад нефом. Колишнє покриття дахів з червоної черепиці завалилось і у 1980-х було замінено бляшаним. Неф перекривало бочарне склепіння з люнетами, фальшивими ребрами з тинку, у пресбітерії хрестове з ребрами. Інтер'єр костелу покривали геометричні розписи початку ХХ ст. Через замокання стін значна частина тинку з розписами втрачена. Частина колишнього спорядження костелу була перенесена до інших храмів. Розп'яття знаходиться у церкві Соколівки, конфесіонали, дрібні речі у костелах Ходорова, Бібрки. Дві фігури перебувають у збірці Львівської галереї мистецтв. Втрачена значна частина оборонного муру, розібраного на будівельний матеріал.", "version_id": "10462685293261109194"},
{"wikidata_id": "Q3920000", "text": "Ровдо Віктор Володимирович Життєпис Народився у місті Сморгонь (Гродненська область). 1939 року закінчив Вільнюську духовну семінарію. У 1951 поступив у Вільнюську консерваторію, з якої був виключений на 4-му курсі за керування церковним хором, проте через рік був відновлений і закінчив її 1956 року. Стажувався в аспірантурі при московській консерваторії у Олександра Свєшнікова. З 1956 — художній керівник Державної академічної хорової капели Бєларусі. Паралельно викладав в Білоруській консерваторії (з 1964 — професор). З 1965 очолював академічний хор Білоруського телебачення і радіо. Провідне місце вйого творчості займала літургійна музика, за що був удостоєний орденом кн. Данила Московського.", "version_id": "14010628213073509232"},
{"wikidata_id": "Q1861637", "text": "V-twin V-twin (також V2) — V-подібний двигун, що має 2 циліндри. У ньому застосована схема розташування циліндрів двигуна, при якій циліндри розміщуються один навпроти одного під кутом від 1° до 180° (найбільш часто від 45° до 90°) у формі латинської букви «V». Складнощі із широким впровадженням такої конструкції полягають у тому, що є труднощі балансування механізму. Розробники техніки обирають дану конструкцію двигуна з міркувань збільшення компактності, а не за хорошу врівноваженість. Історія Готтліб Даймлер побудував перший V-twin у 1889 році. Цей двигун використовувався як стаціонарна силова установка та двигун для човнів. Пізніше, в 1899 році Даймлер використав цей V-подібний двигун на свому другому автомобілі - Daimler Stahlradwagen. Виробництво такого двигуна за ліцензією було розпочато на Panhard et Levassor. У листопаді 1902 року компанія Princeps Autocar (Велика Британія) випустила рекламу мотоцикла з двоциліндровим V-подібний двигуном, а в 1903 році V-twin були зроблені іншими компаніями, в тому числі з розвалом циліндрів 90 градусів XL-ALL (виробництва Eclipse Motor & Cycle Co к Великій Британії). Також 1903 році, Глен Кьортіс у Сполучених Штатах та компанія NSU у Німеччині розпочали виробництво двигунів типу V-twin для використання їх на мотоциклах. Компанія Peugeot, яка використовувала двигуни Даймлера, що були вироблені на Panhard et Levassor на своїх перших автомобілях розробила свій власний двигун на початку 20-го сторіччя. Мотоцикл від компанії Norton з двигуном V-twin від Peugeot виграв першу гонку ТТ серед мотоциклів з двохциліндровими двигунами (що відбулась в 1907 році на острові Мен в Ірландському морі. Орієнтація Терміни розташуванням двигуна \"поздовж транспортного засобу\" і \"поперек транспортного засобу\" найчастіше використовуються для позначення орієнтації колінчастого вала, однак, в деяких випадках, наприклад Moto Guzzi, використовують термінологію в зворотному порядку. Представник технічного центру Moto Guzzi намагався пояснити у виданні Лос-Анджелес Таймс, що двигуни Moto Guzzi \"називаються 'поперечними' тому що двигуни мають встановлюватися на мотоцикл з орієнтацією колінвалу з переду назад замість зліва на правою. У цьому випадку ви не можете використати пряму передачу на заднє колесо за допомогою ланцюга або ременя, як на більшості мотоциклів. Тому потрібно відділити коробку передач, приєднати її до двигуна та передавати крятщий момент за допомогою карданого валу.\" Ті хто використовують такий підхід вважають, що для двоциліндрових двигунів \"головна лінія\" проходить ні вздовж колінчатого валу як на баготоциліндровому V-подібному двигуні, а як лінія що умовно з'єднує циліндри. Також вважається класичним поперечним розташуванням двигуна на мотоциклах BMW з опозитним мотором, де циліндри перпендикулярні до площини рами, а колінвал розташовано вздовж. Колінчастий вал вздовж транспортного засобу Розміщення двигуна типу V-twin вздовж мотоциклу (колінвал орієнтується перед-зад) менш поширене. Серед представників слід зазначити мотоцикли Moto Guzzi та деякі моделі Honda. Ця схема зазвичай використовується з карданим валом та конічною передачею на кінці валу. Розташування двигуна з колінчастим валом поздовж мотоциклу добре вписується в типовий мотоциклетну раму, залишаючи досить місця для коробки передач. Забезпечується однакове охолодження головок циліндрів і вихлопних труб, які виступають в потік повітря. До недоліків слід віднести реакцію крутного моменту, який має тенденцію нахиляти мотоцикл в одну сторону на різкому прискоренні і в протилежному напрямку при різкому гальмуванні. Багато сучасних виробників мотоциклів виправити цей дефект, завдяки маховику або генератору змінного струму що обертаються в напрямку, протилежному напрямку обертання колінчастого вала. Використання на автомобілях Компанія BSA з Великої Британії розпочала виробляти автомобілі з двигунами типу V-twin в 1929 році. Мотоциклетні V-twin-и адаптувались для використання в триколісних автомобілях компанією Morgan на протязі 1911...1939 років. В 2011 році компанією Morgan було представлено триколісній Morgan 3-Wheeler з V-twin двигуном потужністю 115 к.с. та приводом на заднє колесо. Низка автомобілів Morgan надихнула на створення трициклів компанією Triking, що використовують двигуни Moto Guzzi; а також Ace Cycle Car, що використовує двигуни Harley-Davidson; і JZR Trikes з двигунами від лінійки мотоциклів Honda CX. На першому в світі позашляховику Куроган Тип 95 спеціально розробленому в 1935 році для армії компанією Rikuo Nainenki (вироблявся Nippon Nainenki Seiko С) було встановлено двигун V-twin повітряного охолодження об'ємом 1,4 л потужністю 33 к.с. Коробка перемикання швидкостей та роздаточна коробка були виконані в єдиному картері з двигуном. Компанією Mazda вироблялись V-twin двигуни об'ємом 356 см³ (потужність 16 к.с.) та 571 см³ з 1960 року для автомобілів Mazda R360 та Mazda Porter. Комерційне використання Комерційний інвентар, такий як газонокосарки, трактори для саду, мотоблоки, водяні насоси та інші використовують двигуни типу V-twin, коли обладнання достатньо велике і потребує значної потужності, як правило більше 16 к.с., а використання одноциліндрових двигунів недоречне. Ці двигуни можуть мати горизонтально, або вертикально розташований колінвал, за звичай мають кут розвалу циліндрів 90°, та вентилятор для примусового охолодження. Конфігурація V-твін дає цим двигунам менші розміри і меншу вібрацію, за відсутності балансувальних валів, ніж в інших конфігураціях двигунів з двома циліндрами. Серед виробників таких двигунів слід зазначити Honda; Kawasaki з двигунами серій FD, FH, FS та FX; Subaru з двигунами серії EH; Briggs & Stratto з лінійками V-twin двигунів Professional та Intek; Tecumseh з двигунами OV691EA та TVT691; та Kohler.", "version_id": "15360442089862980260"},
{"wikidata_id": "Q16712949", "text": "Премія імені Леоніда Вишеславського Літературна премія імені Леоніда Вишеславського «Планета поета» — щорічна премія в галузі сучасної літератури, пов'язаної з Україною, на вшанування пам'яті видатного поета Леоніда Вишеславського (1914–2002). Історія Заснована 2007 р. його нащадками — донькою Іриною Вишеславською та онуком Глібом Вишеславським, поетами — Дмитром Бураго, Петром Осадчуком. Назва премії пов'язана з малою планетою, відкритою у 1979 р. і названою на честь поета — «Вишеславія». Присуджується щороку за досягнення у філософській ліриці в номінаціях — «Українська мова» і «Російська мова». До складу журі входять засновники премії та лауреати попередніх років. Крім лауреатів у жанрі поезії, визначаються дипломанти за літературознавчі розвідки, спогади, переклади.", "version_id": "5415258999948405721"},
{"wikidata_id": "Q1521540", "text": "Саліх Дурсун Клубна кар'єра У дорослому футболі дебютував 2009 року виступами за команду клубу «Сакар'яспор», в якій провів три сезони, взявши участь у 78 матчах чемпіонату. Більшість часу, проведеного у складі «Сакар'яспора», був основним гравцем команди. Своєю грою за цю команду привернув увагу представників тренерського штабу клубу «Кайсеріспор», до складу якого приєднався 2012 року. Відіграв за команду з Кайсері наступні два сезони своєї ігрової кар'єри. На початку 2014 року уклав контракт з клубом «Галатасарай», у складі якого втім відразу стати гравцем основного складу не зумів. Натомість, провівши за команду одного з найсильніших турецьких клубів лише два матчі, того ж року був відданий в оренду до «Трабзонспора». Виступи за збірну З 2012 року захищає кольори другої збірної Туреччини. У складі цієї команди провів 7 матчів.", "version_id": "5561533539980257506"},
{"wikidata_id": "Q871531", "text": "Ліме (Ена) Економіка 2010 року серед 111 осіб працездатного віку (15—64 років) 80 були активними, 31 — неактивною (показник активності 72,1%, у 1999 році було 64,6%). З 80 активних мешканців працювала 71 особа (37 чоловіків та 34 жінки), безробітними було 9 (5 чоловіків та 4 жінки). Серед 31 неактивної 8 осіб було учнями чи студентами, 12 — пенсіонерами, 11 були неактивними з інших причин. У 2010 році в муніципалітеті числилось 78 оподаткованих домогосподарств у яких проживали 194,0 особи, медіана доходів виносила 15 478,5 євро на одного особоспоживача", "version_id": "10185148439925520740"},
{"wikidata_id": "Q416934", "text": "Akcent Історія Адріан Суне створив гурт у 1999 році. У той час він складався з нього і його подруги Рамони Барти. У 2000 році вийшов перший альбом групи «Senzatia» («Сенсація»). На пісню «Ultima Vara» («Останнє літо») був знятий кліп. Альбом не мав успіху, і в 2001 році Рамона залишає гурт, вийшовши заміж і переїхавши до США на постійне проживання. У 2001 році склад гурту змінився: крім Адріана, до неї увійшли Маріус Неделку, Сорін Бротней і Міхай Груя. Їх дебютний румуномовний альбом «In Culori» був випущений в Румунії 10 січня 2002, він включав в себе хіти «Ti-am Promis» (Я тобі обіцяв), «Prima Iubire» (Перша любов) і «In Culori» (У кольорі). Композитором цього і наступного альбомів був Маріус Мога, тоді ще початківець-музикант, а нині — лідер групи Morandi та один з найвідоміших румунських композиторів і продюсерів. Альбом 2004 року «Poveste De Viata» (Розповідь про життя) став новою сторінкою в творчості колективу, ознаменованной співпрацею з групою Play & Win, які стали авторами майже всіх пісень. Виняток — пісня «Hey, Baby (Spune-mi)», написана Богданом Попоягом та Едуардом Олександру з групи Unu. Композиція Kylie піднялася на вершину кількох європейських музичних чартів. Англомовний дебютний альбом French Kiss with Kylie був випущений в Європі 23 серпня 2006 року та включав їх 2 європейських головних хіта: «Kylie» і «Jokero». У квітні 2008 Маріус Неделку вийшов зі складу групи, зробивши вибір на користь сольної кар'єри. На його місце в травні 2008 року приходить екс-учасник румунської рок-групи Bliss Корнеліу Уліч, який протримався в групі всього півроку і вирішив піти, щоб закінчити свою акторську освіту. За участю Корнеліу була записана пісня «Umbrela Ta» («Твоя парасолька»). У 2009 гурт випускає новий альбом «Fara Lacrimi» («Без сліз»). Пісні «Stay With Me» і «That's My Name» є популярними на радіостанціях у Румунії, а також в інших європейських країнах.", "version_id": "11045437434217544147"},
{"wikidata_id": "Q28701435", "text": "Синчук Василь Людвігович Життєпис Народився 31 березня 1960 році. У 1978 році закінчив Кам'янець-Подільський будівельний технікум. У 1985 році закінчив Харківський юридичний інститут. З 1985 року співробітник органів прокуратури. Працював стажистом на посаді слідчого прокуратури Жовтневого району Харкова, потім — слідчим і старшим слідчим цієї ж прокуратури. Пізніше працював в прокуратурі Комінтернівського району, а також в прокуратурі м. Харкова на посаді слідчого з особливо важливих справ. З 1994 року — начальник відділу нагляду за додержанням законів спеціальними підрозділами по боротьбі з організованою злочинністю прокуратури області, потім — начальник відділу нагляду за додержанням законів про національну безпеку прокуратури області. У 1997—1999 рр. — прокурор Московського району міста Харкова. У 1999—2000 рр. — прокурор міста Харкова, згодом — заступник і перший заступник прокурора Харківської області. З лютого 2004 по 2010 р — прокурор Харківської області. У липні 2010 р написав заяву про відставку і був переведений на роботу в Генеральну прокуратуру України. 9 березня 2014 року — знову був призначений прокурором Харківської області. 27 серпня 2014 року — генеральний прокурор України Віталій Ярема повідомив, що Синчук призначений прокурором Полтавської області. 29 серпня 2014 по 22 серпня 2016 — прокурор Автономної Республіки Крим, Напад 12 березня 2012 року близько 20.30 до чергової частини Київського райвідділу міста Харкова надійшло повідомлення про те, що біля під'їзду житлового будинку по вулиці Петровського стався вибух невідомого предмета. В результаті вибуху постраждав Василь Синчук, та два його супутника. Злочин розкрито не було.", "version_id": "15557066995657843361"},
{"wikidata_id": "Q16448354", "text": "Федоров Олександр Якович Навчання Під час навчання у Київському політехнічному інституті у 1916 р. він прослухав лекцію одного з помічників Костянтина Едуардовича Ціолковського Павлом Каннінгом. Вчений з Казані привіз до Києва модель металевого аеростату і прочитав студентам Київського політехнічного інституту лекцію про його особливості. О.Федоров разом з іншими 75 студентами із великим захватом вступили до гуртка підтримки проекту Ціолковського. Сам він довгий час листувався з Костянтином Едуардовичем Ціолковським. Грромадянська війна Під час Громадянської війни О. Федоров перебуває на передовій як авіатор. Під час одного з боїв він був поранений. Однак, не пориває з наукою. Зокрема, постійно спілкуєтться із вченим Дмитром Граве.", "version_id": "10074455060724903673"},
{"wikidata_id": "Q4194071", "text": "Зорянська сільська рада (Царичанський район) Склад ради Рада складається з 16 депутатів та голови. Територія Територія ради розташована на півдні району вздовж лівого берега річки Орелі і займає площу 68,10 км², з яких під забудовою 2,72 км², ріллі — 46,462 км², пасовищ — 7,136 км², ліс — 6,34 км², заказники, заповідники, рекреаційні зони — 0,038 км². Історія Дніпропетровська обласна рада рішеннями від 21 червня 2013 року в Царичанському районі встановила межі Зорянської і Могилівської сільрад, відповідно до яких центр цих сільрад село Могилів розмежовано на дві частини згідно із затвердженим переліком вулиць і провулків. Одну з них (південну) включено в межі Зорянської, а другу — в межі Могилівської сільрад. Населення Населення — 1 460 осіб (станом на 2013 рік).", "version_id": "9674804246733905231"},
{"wikidata_id": "Q1360498", "text": "Майкл Паркхурст Клубна кар'єра Народився 24 січня 1984 року в місті Провіденс. Вихованець футбольної школи університетського клубу «Вейк Форрест». У дорослому футболі дебютував 2003 року виступами за аматорську команду «Брадентон Академікс», в якій провів один рік, взявши участь лише у 10 матчах чемпіонату. Своєю грою привернув увагу представників тренерського штабу клубу «Нью-Інгленд Революшн», до складу якого приєднався 2005 року. Відіграв за команду з Массачусетса наступні чотири сезони своєї ігрової кар'єри. Більшість часу, проведеного у складі «Нью-Інгленд Революшн», був основним гравцем захисту команди. До складу данського клубу «Нордшелланд» приєднався в кінці 2008 року. Наразі встиг відіграти за команду з Фарума 96 матчів в національному чемпіонаті. Виступи за збірну 2007 року дебютував в офіційних матчах у складі національної збірної США. Зі збірною США U-23 брав участь у літніх Олімпійських іграх 2008 року в Пекіні (Китай). У складі збірної був учасником двох розіграшів Золотого кубка КОНКАКАФ: 2007 року та 2009 року, за результатами яких збірна США ставала відповідно найсильнішою футбольною командою Північної Америки та срібним призером континентальної першості. Наразі провів у формі головної команди країни 14 матчів.", "version_id": "8904592157846218380"},
{"wikidata_id": "Q670357", "text": "Коенно Економіка 2010 року серед 100 осіб працездатного віку (15—64 років) 82 були активними, 18 — неактивними (показник активності 82,0%, у 1999 році було 71,8%). З 82 активних мешканців працювала 81 особа (47 чоловіків та 34 жінки), безробітними було 1 (0 чоловіків та 1 жінка). Серед 18 неактивних 8 осіб було учнями чи студентами, 4 — пенсіонерами, 6 були неактивними з інших причин. У 2010 році в муніципалітеті числилось 69 оподаткованих домогосподарств у яких проживали 142,0 особи, медіана доходів виносила 20 199 євро на одного особоспоживача", "version_id": "18043317683117716625"},
{"wikidata_id": "Q36004", "text": "Кокосові острови Населення У 2010 році на островах числилось всього понад 600 жителів. На двох найбільших островах етнічний склад нерівномірний. Європейці та австралійці європейського походження мешкають головно на Західному острові (близько 100 осіб), на острові Гоум переважає етнічне малайське (малайські кокосці) населення (близько 500 осіб). Двома поширеними мовами на островах є кокоський діалект малайської та англійська мови. 80 % мешканців острова визнають себе мусульманами-сунітами.", "version_id": "15060008856873716392"},
{"wikidata_id": "Q12103525", "text": "Економіка Гетьманщини Протягом усього періоду існування (1649–1764 рр.) Козацько-гетьманської держави, її економіка залишалася переважно аграрно-феодальною, хоча були помітними загальноєвропейські тенденції по збільшенню кількості мануфактур та частки промисловості у галузевій структурі ВВП. Сільське господарство Як вже було зазначено, сільське господарство залишалося основною галуззю української економіки. Однією з основних причин Хмельниччини була антифеодальна боротьба вітчизняного селянства. Тому відразу ж після утворення власної держави, уся власність старої польської магнатської шляхти була експропрійована народом. Було вигнано магнатів, шляхту, орендарів, а їхні землі, робоча худоба, реманент шляхом займанщини перейшли у користування козаків, селян, міщан, державної адміністрації. Законодавство Речі Посполитої втратило силу і селяни стали вільними. Тимчасове часткове повернення до старих феодальних норм після поразки 1651 р. під Берестечком та Білоцерківської угоди тільки підсилило спротив селянства «дідичним панам». Остаточно на території Української держави фільварково-панщинна система господарювання, земельна власність королівщини, польських та українських магнатів і шляхти, католицької церкви були ліквідовані після перемоги в Батозькій битві (1652 p.). Основна частина звільнених територій (а це був значний земельний фонд: королівщині належало близько 150 міст і містечок, магнати і шляхта володіли приблизно 1500, а католицька церква — 50 маєтками), а також незаселені землі перейшли до загальнодержавного фонду, що був у володінні Скарбу Війська Запорозького — складової частини апарату гетьмансько-старшинської адміністрації. Верховним розпорядником землі був гетьман, на місцях розпоряджалися нею полковники і сотники. У приватному володінні залишалися землі православних монастирів і вищого духовенства, дрібної шляхти, козаків і міщан. Особисто вільні селяни мали сплачувати казні податок у вигляді грошового чиншу. Селяни вільних військових сіл вважали землю, яку обробляли, своєю власністю. В другій половині XVII — на початку XVIII ст. її вільно передавали у спадок, дарували, продавали, купували. В приватновласницьких, тимчасово-умовних володіннях право селян на користування землею було обмежене, а при купівлі-продажу землі передавалося лише право на її володіння з наявними примусами на користь власників землі. Після Визвольної війни, 80—90% селян мали землю. За матеріалами Рум'янцевського опису Малоросії (1765–1769 pp.), старшинські, монастирські, казенні селяни поділялися на тих, хто мав землю, і безземельних. Власники наділів передавали землю у спадок, в оренду, купували та продавали, організовували хутори. Зросла чисельність заможних селян, які сконцентрували значну частину надільної землі та худоби. Безземельні посполиті або займалися землеробством на старшинській, монастирській, казенній землі, що виділялась їм у тимчасове користування, або жили за рахунок продажу робочої сили. Деякі безземельні селяни тримали багато худоби, пасік, займалися ремеслами, промислами. Окремі з них мали до 30—40 голів рогатої худоби, 20—30 свиней, 30—40 коней, до 300 овець. Деякі селяни, так звані служителі, не мали ніякого господарства і постійно жили в маєтках старшини або «на пропитання», або за річну плату (2—10 крб.). Старшинське землеволодіння Із самого початку існування держави, старшинське землеволодіння існувало в двох формах: приватній (спадковій) і ранговій (тимчасовій). Намагання старшини заволодіти маєтками вигнаних польських та українських панів не знаходили підтримки у Б. Хмельницького, який у своїй політиці враховував інтереси спадкового козацтва, непримиренність селян і простих козаків до відновлення феодального землеволодіння. Старшина збільшувала землеволодіння за рахунок займанщини, купівлі землі у козаків, селян. Як винагороду за несення служби у козацькому війську старшина отримувала на «ранг» (посаду) землі, села і містечка з державного земельного фонду. Це були тимчасові володіння, подібні до західноєвропейського бенефіція. Пізніше, гетьмани активно включилися у поступовий розподіл державних земель між своїми прибічниками. Про зростання старшинського землеволодіння в другій половині XVII — на початку XVIII ст. свідчать дані «Генерального слідства про маєтності», проведеного в 1729–1730 pp. з метою впорядкування земельних відносин. Лише у Чернігівському, Стародубському, Ніжинському, Переяславському, Лубенському полках до 1708 p. у власність старшини перейшло 518 населених пунктів. У 30-х роках XVIII ст. вже понад 35% оброблюваних земель Гетьманщини були приватною власністю старшини. Джерелами зростання старшинського землеволодіння були: займанщина вільних земель; придбання, часто примусове, або загарбання козацьких і селянських земель; гетьманські надання і пожалування царського уряду «за службу великому государю» з фонду вільних військових маєтностей. За гетьмана Данила Апостола основний земельний фонд було роздано. Відмінність між спадковим і тимчасово умовним володінням практично зникла. Монастирське землеволодіння Протягом другої половини XVII — першої чверті XVIII ст. значно зросло монастирське і церковне землеволодіння за рахунок придбання й захоплення козацько-селянських та громадських земель. За даними «Генерального слідства про маєтності», в 1729–1730 pp. у 9 полках (крім Стародубського) монастирям належало 305 маєтків i 11 073 подвір'їв посполитих, що становило понад 20% загальної кількості подвір'їв. Гетьмансько-старшинська адміністрація намагалась обмежити монастирське землеволодіння. З подання гетьмана Д. Апостола царський уряд указом 1728 p. заборонив духовним землевласникам купувати землю, лише приватним особам дозволив заповідати її монастирям. Монастирі мали монопольне право на винокуріння і торгівлю горілкою в своїх маєтках. Церква домоглася права на безплатне володіння частиною громадських земель у вигляді дарувань. Общини виділяли священикам подвір'я, поля, сіножаті для ведення господарства. Промисловість XVII–XVIII ст. були періодом бурхливого процесу виникнення і розвитку міст, зростання їх ролі в господарському житті України. Проте на відміну від міст Західної Європи вони зберігали феодально-аграрний характер, були невеликими. Процес формування промислово-торговельного населення йшов повільно. За даними перепису 1666 p., в 36 містах Лівобережної України 26% жителів були ремісниками. Внаслідок політики московської влади, що обмежувала розвиток української промисловості, в кінці XVIII ст. серед населення Гетьманщини ремісники становили незначну кількість: у Чернігові — 4,5%, у Гадячі — 16% всіх жителів. Значними ремісничими центрами були Ніжин — 42,3% дворів ремісників, Стародуб — 48,5%. У Києві працювало 4 тис. ремісників. У 20-х роках XVIII ст. в Гетьманщині під впливом перетворень Петра І почалося будівництво великих централізованих мануфактур. Виникнення мануфактур відбувалося двома шляхами: дрібні підприємства перетворювалися на великі самостійні виробництва, майстерні підпорядковувалися торговому капіталу, який активно проникав у виробництво. Особливо сприятливим середовищем для виникнення мануфактурного виробництва були міські та сільські промисли. Вони не обмежувалися цеховими майстернями, тому були придатнішими для впровадження нових механічних процесів, прогресивних форм організації виробництва й праці. Формувалися кадри постійних робітників, які жили за рахунок заробітків у промисловості. Розвивалося винокуріння (ґуральництво, броварство, медоваріння). Сировиною для виготовлення горілки і пива були жито, ячмінь, гречка, овес, пшениця. Дрібні ґуральні та пивоварні діяли в кожному фільварку, маєтку, селі України. Винокуріння давало прибуток в 2—4 рази більший, ніж продаж хліба. В кінці XVIII ст. налічувалося понад 10 тис. ґуралень. У Гетьманщині та Слобожанщині винокурні належали монастирям, козацькій старшині, купцям, міщанам, козакам і селянам. На кінець XVIII ст. винокуріння повністю перейшло до дворянства. У XVIII ст. більшість винокурень мала дрібнотоварний характер. Певна їх частина за розмірами і обладнанням належала до початкових форм мануфактур. Це були великі винокурні (гожельні), їх обслуговували в середньому 14 осіб. Винокуріння мало високий ступінь товарності. Купували сировину, паливо, обладнання, продавали продукцію — в шинках уроздріб, збували оптом. Продовжувало розвиватися металургійне виробництво, найпоширенішою формою якого були рудні промисли. Особливе місце в промисловості належало виробництву селітри. Осередком цього промислу були басейни річок Псла, Ворскли, Орелі, нижнього Дніпра та Бугу, райони поблизу Чугуїва і Путивля. У період польсько-шляхетського панування існувало майже 20 селітроварень, виробництво на яких було монополізовано урядом Польщі. Під час Визвольної війни середини XVII ст. селітровими заводами керувало козацьке військо. У XVIII ст. будувалися казенні та приватні селітряні варниці, що належали козацькій старшині, козакам і городянам. Сировиною для одержання селітри була земля городищ, старих могил, кріпосних валів і попіл. З 40-х років XVIII ст. поширився штучний буртовий спосіб виготовлення селітри. З кінця 30-х років XVIII ст. були організовані селітряні компанії: Опошнянська (об'єднувала селітрозаводчиків м. Опішні), купця Щедрова, Російська (заводи були в Харківській губернії та в Полтавському полку) та ін. Основним покупцем української селітри в XVIII ст. була Російська скарбниця. Примусова система збуту негативно впливала на розвиток селітроваріння. Великою була заборгованість скарбниці власникам заводів. Лише в 90-х роках XVIII ст. був дозволений вільний продаж селітри, що залишалася від постачання у скарбницю. Це сприяло розширенню селітроваріння. Грошові одиниці Гетьманщини В писемних джерелах існують певні згадки спроби карбування власної монети в Україні в XVII столітті. Логічно припустити, що в ході визвольної боротьби українського народу виникли всі передумови для карбування монет. В 1649 р. російський посол Григорій Кунаков передає в Москву свідчення, що «в Чигирине де учинил Богдан Хмельницкий мынзу и деньги делают; а на тех новых деньгах на одной стороне мечь, а на другой стороне его Богданово имя». Схожі послання польському королю Яну Казиміру надіслав 29 жовтня 1652 р. Станіслав Потоцький: «Хмельницкий вмешивается в дела вашей королевской милости: чеканит деньги». Французька газета «Gazette de France» від 21 грудня 1652 р. також повідомляє, що «казацкий гетман начал чеканить на Украине монету на свой лад, чем вызвал протест польского короля». Найвірогіднішою видається гіпотеза, що було викарбовано для проби невелику кількість монет, але через низку причин українська національна валюта в середині XVII ст. так і не з'явилася. Принаймні, досі таких монет не знайдено чи вони не виділені серед величезного комплексу нумізматичного матеріалу XVII століття. Існує припущення, що на рішення гетьмана карбувати власну монету вплинули Переяславські переговори із Росією. Наступна спроба карбувати власну монету була здійснена через 20 років. За пропозицією гетьмана Івана Самойловича, в 1675 році московський уряд з метою вилучення іноземної монети дозволяє випуск особливої монети для України. Монети повинні карбуватися на зразок польського півторака-чеха у м. Путивлі. Однак тоді до виробництва монет не дійшло. І лише в 1686–1687 роках чехи були викарбувані на монетному дворі у м.Севську (Орловська область). Замість щита з польсько-литовськими гербами, севські чехи містять московського двоглавого орла, навкруги ініціали (латиною) імен і титулів царів Івана і Петра Олексійовичів. На зворотному боці, як і на польських чехах-півтораках, — держава, навкруги якої легенда з позначенням міста карбування — Севська і року. Севські чехи призначалися для обігу в Україні. Але, зважаючи на їхню дуже низьку якість, вони були майже мідними, населення відмовлялося їх приймати. У різних місцях виникли небезпечні заворушення, і московський уряд був змушений у 1687 році видати указ про заборону і вилучення севських чехів. Зараз севські чехи становлять величезну рідкість. Ярмаркова справа Зрушення в сільському господарстві, ремеслах і промисловості України зумовлювали пожвавлення торгівлі, розвиток економічних зв'язків між різними населеними пунктами, ринками і землями. Чим глибшим був суспільний поділ праці, тим більшою ставала потреба різних соціальних та професійних груп у виробничому спілкуванні. Неабияку роль у цьому відігравали міські торги та базари, на які приїжджали переважно жителі навколишніх сіл і міст. На них скуповували товар оптом для продажу на ярмарках та вроздріб. Право проводити торги на базарах надавалося містам, містечкам і селам спеціальними привілеями. Кількість їхня постійно зростала. На кінець XVIII ст. на території Лівобережної України — щорічно діяло 8680 базарів та торгів.", "version_id": "17377331259471998950"},
{"wikidata_id": "Q1224570", "text": "Диферанс Диферанс (фр. Differance) — філософське поняття, введене французьким філософом деконструктивістом Жаком Дерріда. Вперше він використав це поняття у 1963 році в роботі «Cogito et histoire de la folie». Диферанс це одночасно і встановлення відмінності, і відстрочка, відкладання. Жак Дерріда виділяв два основних значення терміну «відмінність». Перше передбачає зволіканя у часі, пошук часу та сил для операції відкладання, тобто щось на зразок «часового становлення простору» та «просторове становлення часу». Друге значення: «розрізняти» — не бути тотожнім, бути відмінним, іншим, не таким. Жак Дерріда вважав, що філософія завжди концентрувала увагу на поняттях тотожність, єдине, ціле і підпорядковувала їм поняття відмінного, різного. Тепер же слід поставити в центр філософських роздумів відмінність, яка передбачає дискусію, здатність людини мислити разом з опонентом, приймати до уваги відмінну позицію, точку зору. Найбільш детально поняття диферансу Жак Дерріда розглядає в роботі «Differance».", "version_id": "15442741961559099188"},
{"wikidata_id": "Q21533969", "text": "Яремчук Назарій Назарійович Біографія і творча діяльність Народився 23 березня 1977 року в с. Пилипець, Міжгірський район,Закарпатська область, в сім'ї музикантів. Батько — народний артист України Назарій Яремчук, мати — Олена Шевченко, солістка ВІА «Смерічка». 1996 року закінчив Чернівецьке музичне училище імені Сидора Воробкевича (з 1997 року Чернівецьке училище мистецтв імені Сидора Воробкевича) по класу теорії музики. 2001 року закінчив Національну музичну академію України ім. П. І. Чайковського по класу композиції у композитора Івана Карабиця. 2004 року закінчив аспірантуру НМАУ ім. П. І. Чайковського у композитора Мирослава Скорика. 1996, 1997, 1999 — лауреат Х, ХІ, ХІІІ Всеукраїнських фестивалів-конкурсів сучасної естрадної пісні «Пісенний вернісаж». 1998, 1999, 2000, 2001 — нагороджений дипломами Лауреата телерадіопроекту «Шлягер року». 2002 року Назарій та його брат Дмитро стали засновниками Пісенного фестивалю «Родина» ім. Назарія Яремчука, що присвячений пам'яті та творчості їхнього батька Назарія Яремчука. Дмитро та Назарій традиційно організовують фестиваль в палаці мистецтв «Україна» 2004 року указом президента України Кучми присвоєно почесне звання «Заслужений артист України». Назарій Яремчук є автором пісень на вірші поетів: Ольга Ткач, Віктор Герасименко, Володимир Матвієнко, Євген Рибчинський, Анатолій Матвійчук, Дмитро Яремчук, власні тексти. Пісні переважно виконує в дуеті з братом та співають окремо. 2013 року разом з Дмитром Яремчуком був нагороджений дипломом учасника Всеукраїнської програми «Національні лідери України». 2017 року присвоєно почесне звання «Народний артист України». Починаючи з середини 1996 року Назарій Яремчук (молодший) та його брат Дмитро Яремчук розпочали свою активну гастрольну концертну діяльність як естрадні співаки. Дмитро та Назарій виконують власні та відомі українські естрадні пісні: «Ти моя Україно», «Вишиванка», «Родина», «Наша доля», «Хай буде щастя і любов», «Мама», «Червона рута», «Я подарую світу», «Я так люблю Україно тебе», «Стожари», «Гай, зелений гай», «Черемшина», «Пісня про рушник», «Моя Україна-родина», «Всі слова», «Чуєш мамо» та ін. З власними концертами Дмитро та Назарій Яремчуки об'їздили всю Україну, а також виступають за її межами.", "version_id": "11802454291525325618"},
{"wikidata_id": "Q154345", "text": "Олівер Гевісайд Молодість Олівер Гевісайд народився в Англії, лондонському боро Кемден, у родині Томаса Гевісайда та Рейчел Елізабет Вест і був молодшим з їх чотирьох синів. Батько працював гравером і художником. У ранньому дитинстві Олівер перехворів скарлатиною, в результаті чого серйозно постраждав його слух і він був погано чув усе життя. Ця обставина серйозно вплинуло на його дитинство, тому що через проблеми зі слухом він не міг нормально спілкуватися з ровесниками. Незважаючи на хорошу успішність (в 1865 рік у був п'ятим з 500 учнів), Олівер кинув школу в 16 років і самостійно вивчав азбуку Морзе, теорію електрики, електротехніку і займався мовами — німецькою та данською. У 1868 році Гевісайд переїжджає до Данії і стає телеграфістом, де швидко освоює тонкощі професії. 1871 року він повертається в Англію і займає пост старшого телеграфіста в Великий північній телеграфної компанії (англ.) в Ньюкаслі, де відповідає за міжнародний телеграфний трафік компанії. У 1872—1873 роках публікує свої перші роботи з електрики, якими серйозно зацікавився Джеймс Максвел. Максвел згадує про дослідження Гевісайда у другому виданні своєї книги «Дослідження з електрики і магнетизму», що надихає Олівера на серйозніші заняття наукою. В 1874 у він залишає посаду телеграфіста і займається дослідженнями в будинку своїх батьків. В цей час він розробив теорію ліній передачі (також відому як «телеграфні рівняння»). Гевісайд математично довів, що рівномірно розподілена ємність телеграфної лінії мінімізує одночасно загасання та спотворення сигналу. Якщо ємність досить велика і електричний опір ізоляції не надто великий, в лінії не буде спотворень і всі частоти будуть затухати однаково. Рівняння Гевісайда сприяли подальшому розвитку телеграфного зв'язку. Зрілість В 1880 у Гевісайд досліджував скін-ефект в телеграфних лініях передачі і переписав результати Максвела з їх первісної форми до форми, вираженої в термінах сучасного векторного аналізу, таким чином звівши систему з 20 рівнянь з 12 змінними до 4 диференціальних рівнянь, відомих як рівняння Максвела. Чотири рівняння Максвела описують природу нерухомих і рухомих заряджених частинок і магнітних диполів, і співвідношення між ними, а саме електромагнітну індукцію. Між 1880 і 1887 роками, Олівер Гевісайд розробляв операційне числення (він ввів позначення D для диференціального оператора), метод розв'язку диференціальних рівнянь за допомогою зведення до звичайних алгебраїчних рівнянь, який спочатку викликав бурхливу полеміку через відсутність суворого обґрунтування. Тоді він виголосив відому фразу: «Математика є наука експериментальна, визначення з'являються останніми». Це було відповіддю на критику за використання ще не цілком певних операторів. У 1887 році Гевісайд запропонував додати котушки індуктивності до трансатлантичного телеграфного кабелю (збільшивши тим самим власну індуктивність) для корекції спотворень. З політичних причин цього зроблено не було. Пізніше, сербський фізик Михайло Пупін (англ.) Розробив спосіб збільшення дальності передачі для телефонних ліній з допомогою установки подовжувальних котушок через певні інтервали уздовж лінії передачі. Цей метод слідував ідеям Гевісайда. У двох роботах 1888 та 1889 років Гевісайд обчислив деформацію електричного і магнітного полів навколо рухомого заряду, а також ефекти входження заряду в щільну середовище. Він передбачив черенковське випромінювання і надихнув Дж. Фітцджеральда запропонувати поняття так званого скорочення Лоренца-Фітцджеральда. В 1889, після відкриття Томсоном електрона, Гевісайд почав роботу над концепцією електромагнітної маси. Гевісайд вважав її настільки ж справжньою, як і масу матеріальну, і здатну робити такі ж ефекти. Вільгельм Він пізніше перевірив результат Гевісайда для малих прискорень. 1891 року Лондонське королівське товариство визнало внесок Гевісайда в математичний опис електромагнітних явищ, присвоївши звання члена Королівського товариства. У 1905 році Гевісайд став Гонорис каузапочесним доктором Університету Геттінгена. Останні роки У 1902 році у Гевісайд передбачив існування в іоносфері шару Кеннеллі-Гевісайда. Припущення Гевісайда включали способи передачі радіосигналів в обхід кривизни земної поверхні. Існування іоносфери було підтверджено 1923 року. Пророцтва Гевісайда, разом з теорією випромінювання Планка, можливо, вплинули на припинення спроб виявити радіовипромінювання Сонця та інших астрономічних об'єктів. Яка б не була причина, по всій видимості, спроб не було протягом 30 років, до винаходу в 1932 році Карлом Янським радіоастрономії. Будучи все життя не в ладах з науковим співтовариством, в останні роки життя вчений став вельми ексцентричний. Хоча в молодості Гевісайд активно займався велосипедним спортом, на шостому десятку років його здоров'я серйозно погіршилося. В цей період Гевісайд підписував кореспонденцію своїм ім'ям з ініціалами WORM (черв'як), хоча ці букви нічого не позначали. Гевісайд почав фарбувати нігті в рожевий колір і використовувати гранітні брили замість домашніх меблів. Гевісайд помер в Торкі (Девон), і похований на кладовищі Пейнтон. Велика частина визнання прийшла до нього після смерті. Винаходи та відкриття Гевісайд розвинув ідею іоносфери, передбачивши існування шару Кеннеллі-Гевісайда. Гевісайд розробив теорію ліній передач (відому як «телеграфні рівняння»). Гевісайд незалежно ввів вектор Пойнтінга і за три роки до Лоренца знайшов вираз для сили Лоренца. Гевісайд спростив для використання вченими оригінальні результати Максвела. Це нове формулювання дало чотири векторних рівняння, відомих тепер як рівняння Максвела. Гевісайд ввів так звану функцію Гевісайда, використовувану для моделювання електричного струму в ланцюзі. Гевісайд розробив поняття вектор а та векторний аналіз. Гевісайд створив операторний метод для лінійних диференціальних рівнянь.", "version_id": "12176198756931443507"},
{"wikidata_id": "Q46347", "text": "Патрік Вієйра Ранні роки Вієйра народився 23 червня 1976 року в Сенегалі, в сім'ї вихідців з Кабо-Верде. Його матері було всього 17 років, коли він народився, але у нього вже був старший брат Ізіці Нікор. Свого батька Патрік ніколи не бачив, так як він не дбав про своїх нащадків. Його матері важко було ростити двох синів в умовах африканських злиднів і вона перевезла сім'ю в передмістя Парижа. Маленькому Вієйра тоді було 8 років. На батьківщину він не повертався аж до 2003 року. Бувши добре вихованим хлопчиком, Патрік не потрапив у погану компанію, хоча й жив у одному з найбільш криміногенних районів міста Дре. Футбол він полюбив, коли вчився у ліцеї, де його помітили функціонери клубу «Канн». За першу команду він дебютував у віці 17 років, а в 19 вже носив капітанську пов'язку. У той час, влітку 1995 року, ним серйозно зацікавився італійський гранд «Мілан», потрапивши в який, молодий Патрік здебільшого перебував у резерві, з'явившись на поле у складі першої команди лише двічі. «Арсенал» Влітку 1996 року, новий тренер лондонського «Арсеналу» Арсен Венгер побажав якомога швидше отримати Вієйра, поки той не закріпився в Італії. Високий зріст, витримка і фізична сила допомогли Патріку в найкоротші терміни влаштуватися в Англії. Завдяки своєму самовладанню і прекрасним пасам він став невід'ємною частиною традиційної для Венгера лінії атаки. Перший матч за новий клуб Вієйра провів 16 вересня 1996 року, коли «каноніри» приймали на «Хайбері» «Шеффілд Уенсдей». Утворивши надійну пару в центрі поля з Еммануелем Петі, він оформив «дубль», вигравши чемпіонат і кубок вже в другому своєму 1997—1998. Перші роки Вієйри в «Арсеналі» були ознаменовані його частими недисциплінованими вчинками. Так, у сезоні Прем'єр-ліги 2000—2001 він був вилучений у двох матчах поспіль, однак після повернення він не отримував карток протягом 28 матчів. Ще в матчі того сезону з «Вест Хем Юнайтед» Патрік був вилучений за плювок в обличчя гравцеві противника Нілу Раддоку, а, йдучи в підтрибунне приміщення, встиг ще й побитися з поліцейським. Після цього інциденту футболістові був призначений рекордний для англійської Прем'єр-ліги штраф (понад 70 тисяч доларів США) і дискваліфікація на 7 матчів. Всього за свою кар'єру Вієйра був вилучений 12 разів (9 разів як гравець «Арсеналу», 2 рази за «Ювентус» і 1 раз за «Інтер»). У 2002 році «Арсенал» знову відзначився «золотим дублем». Після закінчення цього сезону Патрік зайняв місце капітана капітана команди, залишене Тоні Адамсом, що завершив кар'єру. Підвищилася відповідальність, що змусило гравця стати більш стриманим і дисциплінованим. Вієйра пропустив виграний його командою фінал кубка Англії 2003, однак підняв над собою завойований кубок разом з віце-капітаном Девідом Сімен. У чемпіонаті 2003—2004 «Арсенал» добився історичного досягнення: не зазнав жодної поразки в виграному турнірі. У першій половині сезону він вибув через травму, його заміняв Рей Парлор. Патріку вдалося відновитися до домашнього матчу Ліги Чемпіонів проти московського «Локомотива», в якому його команді вдалося здобути перемогу 2:0 і кваліфікуватися до 1/8 фіналу з першого місця з групи. До кінця сезону Вієйра розглядався як найкращий у світі півзахисник і отримав солідні пропозиції про перехід від Мадридського «Реала» і «Челсі», які були готові викласти більше 30 мільйонів фунтів за його послуги. Останнім офіційним матчем у формі «канонірів» для Патріка став фінал кубка Англії 2005 проти «Манчестера Юнайтед». В основний і додатковий час матчу рахунок не був відкритий, а в серії пенальті вирішальним виявився удар капітана лондонців: його останнє торкання м'яча в англійській кар'єрі стало переможним. Всього в офіційних матчах за «Арсенал» Вієйра з'явився 407 разів і забив 33 голи. Він повернувся до клубу 22 липня 2006 року, щоб взяти участь у першому матчі на «Емірейтс» і останньому для Бергкампа проти амстердамського «Аякса». Вієйра розцінюється як найкращий півзахисник «Арсеналу» всіх часів і, незважаючи на свій від'їзд, залишається фаворитом більшості вболівальників команди. У музеї клубу «The Armoury», розташованому на стадіоні, є картина, на якій зображені 14 найкращих футболістів клубу всіх часів, куди входить і Патрік. Кричалка вболівальників Арсеналу Вболівальники канонірів придумали для свого кумира кричалку, якої підтримували його на полі. Слова були покладені на музику відомої пісні Діна Мартіна «Volare»: Viiieirra .. O-O-O .. Viiieirra .. O-O-O-O .. He comes from Senegal, He plays for Arsenal .. Viiieirraaa .. Переклад на українську:Віііейрра .. О-О-О .. Віііейрра .. О-О-О-О .. Він приїхав із Сенегалу, Він гравець «Арсеналу» .. Віііейрра .. «Ювентус» Ставши зіркою в «Арсеналі», Вієйра став об'єктом уваги найсильніших клубів світу, таких як «Манчестер Юнайтед». Також повідомлялося, що, домігшись успіхів у внутрішніх змаганнях Англії, Патрік був стурбований відсутністю міжнародних клубних титулів . У 2004 році він відкинув привабливу пропозицію від «Реала». Роком пізніше, Вієйра все-таки залишив «Хайбері». 14 липня 2005 року «Арсенал» прийняв пропозицію в 13,7 мільйонів фунтів від італійського суперклубу «Ювентуса», і футболіст підписав п'ятирічний контракт на наступний день. У своїй автобіографії головною причиною цього переходу він називає нейтральне ставлення лондонців до пропозиції туринців. Новий тренер використовував Вієйра в центрі поля, де його партнерами стали чех Павел Недвед і бразилець Емерсон. Він допоміг Старій Синьйорі зробити найкращий старт в чемпіонаті за всю її історію. У результаті, «Ювентус» залишився на першій сходинці турнірної таблиці після останнього туру. За іронією долі, в чвертьфіналі Ліги чемпіонів сезону 2005—2006 новий клуб Вієйра зустрічався з «Арсеналом», який переміг у двоматчевому протистоянні з рахунком 2:0. У першому матчі на «Хайбері» Патрік отримав жовту картку, яка не дозволила йому взяти участь у повторній грі на «Делле Альпі» 5 квітня 2006 року. У лондонському матчі Вієйра отримав досить сильний удар по ногах від колишнього одноклубника і товариша по збірній Робера Піреса. Досаді Патріка не було меж, коли Сеск Фабрегас відкрив рахунок після комбінації, розіграної Піресом. Пірес жартома уїдливо зауважив, що був перший за 13 років випадок, коли він зміг перевершити Вієйра у фізичному плані . «Інтернаціонале» Влітку 2006 року «Ювентус» був позбавлений двох своїх останніх чемпіонських титулів і відправлений до Серії B з 17-ти очковим штрафом. Багато гравців поспішили розірвати свої контракти з клубом, який зазнав лиха, і почали шукати нові місця для роботи. Хоча преса сватала Вієйра то в «Манчестер Юнайтед», то назад до «Арсеналу», 2 серпня 2006 року він підписав чотирирічний контракт з міланським «Інтером» — новоспеченим володарем скудетто. Сума нової угоди склала 9,5 мільйонів євро, хоча роком раніше Юве розщедрився на суму майже вдвічі більшу. Кар'єра в збірній Франції На Літній Олімпіаді 1996 року в Атланті Патрік був членом французької футбольної збірної, але не вийшов на поле жодного разу, а французи зупинилися на стадії чвертьфіналу. Вієйра дебютував за першу збірну Франції в 1997 році, бувши гравцем «Арсеналу». Це була товариська гра в Парижі проти Нідерландів, яка закінчилася перемогою господарів з рахунком 2:1. Далі Вієйра був включений в заявку команди на домашній чемпіонат світу 1998 року. На світовій першості він зіграв у двох матчах: на груповому етапі брав участь у матчі проти данців, а також вийшов на 76-й хвилині фінальної гри на заміну Юрію Джоркаєффу. У цій грі з його передачі забив Емануель Петі, який встановив остаточний рахунок матчу — перемогу 3:0 над Бразилією. На чемпіонат Європи 2000 року в Нідерландах і Бельгії Вієйра відправився як гравець стартового складу збірної. Перемігши у фіналі збірну Італії, Патрік і його партнери стали чемпіонами континенту. У 2001 році Вієйра виграв зі збірною Кубок Конфедерацій, що проводився в Японії і Кореї напередодні чемпіонату світу, який проводився там в 2002 році. У фіналі все вирішив єдиний гол Патріка у ворота збірної Японії. На чемпіонаті ж світу французи, не забивши жодного гола, не змогли вийти з групи, а Вієйра зіграв у всіх трьох матчах. Успішно подолавши груповий турнір чемпіонату Європи 2004 року у Португалії, французи позбулися травмованого Патріка, після чого сенсаційно поступилися в чвертьфіналі грецькій збірній — майбутньому переможцю європейської першості. Після Євро-2004 зі збірної пішов Зінедін Зідан і капітанська пов'язка перейшла до Патріка до серпня 2005 року, коли Зізу вирішив повернутися в команду. Після чемпіонату Зідан знову пішов зі збірної (і з футболу взагалі), після чого Вієйра знову став капітаном триколірних. У 2006 році Вієйра взяв участь у чемпіонаті світу в Німеччині. Два перші матчі в групі французи зіграли внічию з командами Швейцарії і Південної Кореї, чому 23 червня — у день народження Патріка — їм було необхідно обігрувати збірну Того, щоб пройти в 1/8 фіналу. Оскільки в матчі через дискваліфікацію не міг взяти участь лідер команди Зідан, який теж відзначав тоді день народження, Вієйра вивів команду в ранзі капітана. Іменинникові вдалося відкрити рахунок у матчі, а потім і допомогти Тьєррі Анрі відзначитися голом, після чого була зафіксована перемога європейців — 2:0. У наступній грі на виліт були побиті іспанці (3:1), одним голом знову відзначився Вієйра. Далі команді вдалося дійти до фіналу, де їй протистояла збірна Італії. Відігравши всі попередні матчі на турнірі Вієйра був замінений у другому таймі, ймовірно отримавши пошкодження в зіткненні з італійським захисником Фабіо Каннаваро. У підсумку, італійці вирвали перемогу в серії пенальті (5:3) після нічиєї 1:1 в основний і додатковий час. Кар'єра тренера Розпочав тренерську кар'єру відразу ж по завершенні кар'єри гравця, 2011 року, залишившись у клубній структурі «Манчестер Сіті» на посаді тренера резервної команди. Досвід роботи з основними командами здобував у США, де протягом 2016—2018 років тренував «Нью-Йорк Сіті». 2018 року повернувся на батьківщину, прийнявши пропозицію очолити тренерський штаб «Ніцци». Цікаві факти Відповідно до досліджень тижневика L'Equipe magazine Патрік Вієйра був третім найбільш високооплачуваним французьким спортсменом 2007 року, після Тьєррі Анрі і Тоні Паркера.", "version_id": "1021688856629807429"},
{"wikidata_id": "Q550294", "text": "Ле-Беньон Економіка 2010 року серед 181 особи працездатного віку (15—64 років) 129 були активними, 52 — неактивними (показник активності 71,3%, у 1999 році було 63,1%). З 129 активних мешканців працювало 119 осіб (65 чоловіків та 54 жінки), безробітними було 10 (6 чоловіків та 4 жінки). Серед 52 неактивних 6 осіб було учнями чи студентами, 31 — пенсіонерами, 15 були неактивними з інших причин. У 2010 році в муніципалітеті числилось 149 оподаткованих домогосподарств у яких проживали 323,0 особи, медіана доходів виносила 13 326 євро на одного особоспоживача", "version_id": "13057078623207199268"},
{"wikidata_id": "Q688303", "text": "Лінійні кораблі типу «Кайзер» Історія Лінійні кораблі SMS Friedrich der Große і SMS Prinzregent Luitpold відразу проектувались як флагмани флоту і відразу отримали спеціально пристосовані бойові рубки, ходові мостики. SMS Prinzregent Luitpold повинен був отримати додатковий дизельний двигун з приводом на середній гребний гвинт потужністю 12.000 к.с., але його не вдалось довести до робочого стану і лінкор експлуатувався з приводом від парових турбін на два гвинти. Озброєння Головний калібр складався з 305-мм гармат Типу 30.5cm SK L/50 C/08 з кутами вертикального наведення −8° — +13,5° (після Ютландської битви −5,5° — +16°). П'ять башт з ними отримали лінійно-діагональне розміщення, з дещо обмеженим кутом обстрілу бічних башт, при чому на кормі вперше у Кайзерліхе Маріне башти розмістили у двох рівнях одну над одною і після декількох змін конструкції відпало питання дії високого тиску і температури газів при пострілі з верхньої вежі на нижню. Набій вагою 405,5 кг з початковою швидкістю 855 м/сек досягав дальності 18.7 км (13,5°), 20,4 км (16°). Боєкомплект на 1 гармату становив 86 набоїв, швидкострільність до 3 пострілів на хвилину. Середня артилерія з 14×150-мм гармат Типу 15 cm/45 SK L/45 розміщувалась у казематах. Вертикальний кут обстрілу 45,3 кг набоїв з них становив −8° — +16°, дальність 13,5 км (з 1915 — 16,8 км). Мінна артилерія складалась з 12×88-мм гармат Типу 8.8 cm SK L/45. Їх замінили 4×88-мм зенітні гармати Захист Нове розміщення башт головного калібру дозволило посилити панцирний захист з Круппівської цементованої сталі, зокрема основного панцирного поясу вздовж цитаделі до 350 мм (180 мм спереду, 120 мм ззаду), що більше не повторялось у лінкорах Кайзерліхе Маріне. Бойова рубка отримала 400-мм вертикальний захист, 150 мм горизонтальний, а кормова рубка відповідно мала 200 мм і 50 мм. Для бічних протиторпедних перегородок, панцирної палуби використали дешевшу Круппівську нікелеву сталь. Башти головного калібру захищали 300 мм листи з боків і 220 мм згори. Середню артилерію захищали 170-мм стінки казематів, мінну артилерію 80 мм щити.", "version_id": "3072913142923522965"},
{"wikidata_id": "Q651997", "text": "Алкобаса Географія Алкобаса розташована на заході Португалії, на південному заході округу Лейрія. Місто розташоване за 27 км на південний схід від міста Лейрія, на річці Алкоа. Алкобаса межує на півночі з муніципалітетом Маріня-Гранде, на сході — з муніципалітетами Лейрія, Порту-де-Мош і Ріу-Майор, на південному заході — з муніципалітетом Калдаш-да-Раїня, на північному заході — з муніципалітетом Назаре. На заході омивається водами Атлантичного океану. Історія 1153 року португальський король Афонсу І заснував у місцевості Алкобаса монастир, який передав Цистеріанському ордену. Тоді ж він надав місцевому поселенню форал, яким визнав статус містечка та муніципальні самоврядні права. Обитель збудували у 1178—1223 роках в готичному стилі. Алкобаський монастир й примонастирське містечко були одним із важливих культурно-наукових центрів середньовічної Португалії. Монастирська церква святої Марії, зведена 1252 року, була й залишається найбільшим християнським храмом країни. 1 жовтня 1514 року португальський король Мануел I надав Алкобасі форал, яким визнав за поселенням статус міста та муніципальні самоврядні права.", "version_id": "18075682064354789905"},
{"wikidata_id": "Q16182353", "text": "Лі Син У Клубна кар'єра Народився 6 січня 1998 року в місті Сувон. Виховувався в системі клубу «Інчхон Юнайтед». У 2011 році відбувся його перехід в «Ла Масію» — академію «Барселони». Згідно з правилами ФІФА, він не мав права виступати за каталонців в офіційних матчах до досягнення вісімнадцятирічного віку. Влітку 2016 року Син був переведений в резервну команду «синьо-гранатових», «Барселона Б». Він провів за неї всього один матч в сезоні 2016/17 у Сегунді Б. 31 серпня 2017 року Син У підписав чотирирічний контракт з італійською «Вероною», сума трансферу склала 1.5 млн євро. 24 вересня він дебютував за свій новий клуб у матчі італійської Серії А проти «Лацио». Загалом у першому сезоні відіграв за команду з Верони 14 матчів в національному чемпіонаті і забив 1 гол, проте «веронці» вилетіли з вищого італійського дивізіону. Утім вже наступного ж сезону команді вдалося повернутися до елітного італійського дивізіону. Виступи за збірні 2013 року дебютував у складі юнацької збірної Південної Кореї. Зі збірною до 16 років був учасником юнацького кубка Азії, де забив 5 голів у 5 матчах і став найкращим бомбардиром. Сама ж південнокорейська збірна стала фіналісткою, програвши у вирішальній грі Північній Кореї (1:2). Тим не менш цей результат дозволив команді пробитись на юнацький чемпіонат світу, де Син У також зіграв. Загалом взяв участь у 18 іграх на юнацькому рівні, відзначившись 13 забитими голами. Протягом 2015—2017 років залучався до складу молодіжної збірної Південної Кореї і був учасником молодіжного чемпіонату світу 2017 року, де забив два голи. На молодіжному рівні зіграв у 16 офіційних матчах, забив 7 голів. 28 травня 2018 року дебютував в офіційних матчах у складі національної збірної Південної Кореї в товариській грі проти збірної Гондурасу (2:0). У складі збірної був учасником чемпіонату світу 2018 року у Росії. Наступного року був учасником тогорічного кубка Азії, де двічі виходив на поле на заміну в іграх плей-оф, включаючи чвертьфінал, яким корейці завершили боротьбу на турнірі, поступившись майбутнім чемпіонам, збірній Катару.", "version_id": "18073452611203975747"},
{"wikidata_id": "Q1124860", "text": "Пожертва Поже́ртва або офіра — дарування нерухомих або рухомих речей для досягнення певної, наперед обумовленої мети. Це діяльність, завдяки якій громадські та приватні ресурси добровільно спрямовуються їхніми власниками для допомоги окремим соціально незахищеним групам людей, вирішення суспільних проблем, а також поліпшення умов громадського життя. Така підтримка надається не тільки біднякам, які живуть у злиднях, а й тим людям (громадським активістам, фахівцям, представникам творчих професій, учням і студентам) та некомерційним і неполітичним організаціям, котрі відчувають нестачу в коштах чи інших ресурсів або майна для вирішення індивідуальних, професійних, культурних та суспільних потреб, завдань та діяльності. Юридичне означення Значною помилкою при наданні пожертви є рекомендація застосування взірця для договору пожертви форми договору дарування. Замість Дарувальника виступає Пожертвувач, а замість обдарованого є набувач (приймач) пожертви чи користувач. Саме призначення пожертви та її соціально значуща функція робить відмінним застосування довготривалого використання пожертви суб'єктами призначення пожертви через розпорядника ефективного застосування пожертви через довірену особу — керівника підрозділу організації чи фахівця підрозділу а чи окрему фізичну особу, наприклад, опікуна чи особу, що забезпечить нагляд та ефективне застосування пожертви. Колективне використання пожертви набувається, наприклад, викладачами та/або студентами навчального закладу чи за адресного надання пожертви для окремої лабораторії, кафедри чи факультету. У цьому випадку вища адміністрація закладу не має впливу на зміни (зменшення) бюджетного забезпечення підрозділу чи на зміну призначення пожертви і не потребує централізованого по закладу документообороту. Керівник підрозділу то приймає на свій розсуд, коли пожертва пов'язана з профілем діяльності закладу. Пожертва використовується за призначенням і знаходиться в користуванні на умовах відповідального зберігання. У випадках втрати чи невідновлюваного пошкодження, пожертвувача сповіщають про зміну стану пожертви. Утилізація чи відчудження на користь соуб'єктів пожертви, чи руху за місцем призначення у випадку переїзду користувача пожертви (зміна адреси), пожертвувача сповіщають про зміну адреси. Представником колективного користувача пожертви може виступати як підрозділ закладу, чи творчий колектив, так і конкретна фізична особа. Наприклад викладач чи вчитель за особливості роботи чи фахової підготовки талановитих учнів отримує пожертву (інструменти, обладнання чи ресурс) для використання об'єктів пожертви як приз, премію, чи забезпечення практичного навчання за своїми професійними уподобаннями, чи в результаті конкурсу чи змагання. Ресурси разового вжитку чи передані на умовах призового фонду, списуються пожертвувачем за актом кінцевого призначення (протокол вручення призів, передача в одноособове користування, чи інше. Пожертва ніяким чином не зараховується до основних фондів приймача пожертви.", "version_id": "8777239600976126402"},
{"wikidata_id": "Q1233851", "text": "Сен-Марсо (Сарта) Економіка 2010 року серед 311 осіб працездатного віку (15-64 років) 238 були активними, 73 — неактивними (показник активності 76,5%, у 1999 році було 66,8%). З 238 активних мешканців працювало 217 осіб (118 чоловіків та 99 жінок), безробітними було 21 (10 чоловіків та 11 жінок). Серед 73 неактивних 22 особи були учнями чи студентами, 31 — пенсіонерами, 20 були неактивними з інших причин. У 2010 році в муніципалітеті числилось 207 оподаткованих домогосподарств у яких проживали 529,0 особи, медіана доходів виносила 17 157 євро на одного особоспоживача", "version_id": "6736293034049044113"},
{"wikidata_id": "Q2378522", "text": "Хоругва Хоругва́, також корогва́ (церк.-слов. хорȣгвь, стцерк.-слов. хорѫгва, хорѫгъвь, хорѫгы) — релігійне знамено, яке літургійно використовується в Православній Церкві та Греко-католицькій Церкві під час церковних святкувань та богослужінь. Складається з ікони Христа, Богородиці чи святого, яка намальована або вишита на прямокутному шматку тканини та підшита бахромою по краях. Нижня частина тканини часто розділена на два або три поля, кожне з яких може закінчуватись китицею. Рідше, хоругви можуть бути виготовлені з металу або вирізані з дерева. Інколи церковні корогви виготовлялися з тонкої металевої бляхи, прикрашеної малюнком. Хоругва прироблена до поперечини, яка кріпиться горизонтально до довгої вертикальної палі — держака-корогвища. Вінчає хоругву, як правило, хрест. Хоругви повинні переноситися у релігійній процесії — хресному ході. В інший час, як правило, зберігаються в храмі, біля вівтаря.", "version_id": "7479881893353437803"},
{"wikidata_id": "Q223140", "text": "III округ Парижа Географія 3-й округ розташований на правому березі річки Сени. Велика частина округу є житловою і належить до відомої і модної північної частини Marais, четвертина якої є історичною, а не адміністративною. Округ Тампль по розміру є другою найменшою частиною міста, але зберіг багато ознак з минулого будучи живим і динамічним кварталом. Квартали Округ складається з 4-х кварталів: Quartier Arts-et-Métiers: названо завдяки Консерваторії мистецтва і ремеслам, характерним для цієї місцевості. Колишнє абатство нині слугує забезпеченню вищої освіти і просуванню науки та індустрії. Quartier Enfants-Rouges: Тут колись була лікарня для сиріт, одягнутих у червоне, звідси й назва кварталу. Завдяки Marché du Temple квартал дуже популярний. Ця висока залізна конструкція є домівкою для не менше як 2 400 магазинів. Крім того, готелі в цікавих різних стилях, особливо на вулицях Rue des Archives та Rue Portefoin. Quartier Archives: У цьому кварталі розміщено національний архів і бібліотеку Парижа. Багатсво кварталу — це велика кількість пам'яток старовини. Quartier Sainte-Avoye: це був центр «маленького індустріального Парижа». Досі можна побачити вражаючі фасади будівель XVIII століття.", "version_id": "13525918052269412269"},
{"wikidata_id": "Q221016", "text": "20-мм автоматична гармата Breda 20/65 Mod. 1935 Історія 20-мм автоматична зенітна гармата Breda 20/65 Mod. 1935 широко застосовувалась на кораблях Королівського флоту як одноствольна, так і як двоствольна артилерійська система. Разом з 37-мм зенітною гарматою Breda Mod. 1932/1938/1939 була основним засобом ППО на кораблях ВМС. Використовувався на двох станках для стрільби Model 1939 і 1940; другий встановлювався на малих бойових кораблях типу корвет та катерах типу MAS. Однак, через низку бойову ефективність стрільби проти літаків, з 1941 року зенітні гармати Breda 20/65 Mod. 1935 поступово змінювались на 20-мм зенітні гармати «Ерлікон» швейцарського виробництва.", "version_id": "12657499337635616988"},
{"wikidata_id": "Q1376408", "text": "Ванкуверська публічна бібліотека Історія У січні 1869 року завідувач лісопилки Гастінгс-Мілл, Дж. А. Реймур, відкрив «Нью-Лондонський інститут механіки», до складу якого входили кімната для нарад та бібліотека для працівників лісопилки. У березні 1869 році інститут був перейменований на честь контр-адмірала Джорджа Фоулера Гастінгса і отримав назву Гастінзького літературного інституту. Документи цього закладу не збереглися, але відомо, що членство в ньому здійснювалося за передплатою. Інститут продовжував функціонувати до 6 квітня 1886 року, коли район Гранвіль увійшов до складу Ванкувера. Після великої пожежі у Ванкувері 13 червня 1886 року 400 книг з колекції Гастінзького літературного інституту, що припинив своє існування, були передані новоствореному Ванкуверскому читальному залу. У грудні 1887 року зал відкрився за адресою Вест-Кордова-стріт, 144, над господарським магазином «Томас Данн і К°». Деколи його називали також Ванкуверською вільною бібліотекою. До кінця 1890-х років приміщення Залу в будівлі YMCA (район Західний Гастінгс) стало затісним для нових відвідувачів. В цей час американський промисловець і філантроп Ендрю Карнегі пожертвував багатьом містам гроші на будівництво бібліотек. 1901 року влада Ванкувера звернулися до нього з проханням виділити гроші, щоб спорудити в місті нову бібліотеку. Карнегі погодився пожертвувати 50 тисяч доларів за умови, що місто надасть вільну землю і буде виділяти на бібліотеку 5 тисяч доларів в рік. Між заходом і сходом Ванкувера негайно спалахнула суперечка, де слід розмістити нову будівлю. За результатами плебісциту було обрано ділянку землі на Гастінгс-стріт та Вестмінстер-стріт (нині Мейн-стріт), по сусідству з першою міською ратушею. 29 березня 1902 року члени Великої ложі масонського ордену заклали наріжний камінь будівлі, під який вони помістили масонські документи, копію міського Акта про об'єднання, списки різних чиновників, а також зразки поштових марок і монет, що перебували тоді в обігу. Будівлю було споруджено в неороманському стилі за проектом ванкуверского архітектора Джорджа Гранта. Його прикрашали іонічний портик, увінчаний куполом, і французький дах з мансардою. Граніт для фундаменту був доставлений з фіорду Індіан-Арм, пісковик для стін товщиною 10 дюймів — з острова Габріола. Витончені гвинтові сходи з мармуру виготовив завод «Albion Iron Works» у Вікторії; на їхнє створення було витрачено 2 279 000 доларів та 4485 кг заліза і сталі. Великий вітраж і три менших вікна під ним були виготовлені в майстерні Н. Т. Ліона в Торонто. На вітражі зображені Мільтон, Шекспір, Спенсер, Бернс, Скотт і Мур. Троє нижніх вікон прибрали 1958 року, коли будівлю бібліотеки було перетворено на музей, довгий час вони зберігалися в запасниках. 1985 року їх повернули на місце. Стелі і стіни бібліотеки були виготовлені з твердої деревини, підлоги — з дуба. У бібліотеці були спеціальні читальні зали для жінок і дітей, шахова кімната, кімната для читання газет, картинна галерея, лекційний зал, на третьому поверсі розташовувалася «Художня, історична і наукова асоціація» (нині музей Ванкувера). Бібліотека відкрилася в листопаді 1903 року. Сьогодні ця будівля використовується переважно як центр спільноти жителів східного Даунтауна. Сама бібліотека розміщувалася в будівлі на Гастінгс-стріт і Мейн-стріт до 1957 року, а потім переїхала в нову будівлю на Беррард-стріт, 750. Переїзд відбувся у жовтні, а 1 листопада 1957 року відбулося урочисте відкриття нової будівлі. Тут бібліотека перебувала до 22 квітня 1995 року, після чого стала готуватися до переїзду в нову будівлю на Лайбрері-сквер (Вест-Джорджія-стріт, 350). Будівництво цього корпусу, розташованого в Даунтауні, коштувало 106,8 млн канадських доларів. Нова бібліотека відкрилася 26 травня 1995 року й стала центральним відділенням бібліотеки. Центральне відділення і Лайбрері-сквер Лайбрері-сквер — це комплекс у Даунтауні Ванкувера, до якого входить центральне відділення Ванкуверської бібліотеки, вежа федерального уряду і низка закладів. Зовні він нагадує римський Колізей. У центрі комплексу знаходиться дев'ятиповерхова прямокутна будівля, в якій розміщується книгосховище і бібліотечні служби. Його оточує вигнутий мур з колонадою, де розташовані читальні зали; вони з'єднані з головним корпусом містками, прокладеними під скляним дахом. Такий же дах вкриває просторий зал східної частини комплексу, що знаходиться між будівлею бібліотеки та інший виігнутим муром. Він править за вхідний вестибюль. Будівництво Лайбрері-сквер стало наймасштабнішим проектом за всю історію Ванкувера. Рішення спорудити цей комплекс було прийнято на референдумі в листопаді 1990 року. Місто провело конкурс архітектурних робіт, на якому переміг найбільш радикальний варіант, запропонований Моше Сафді та фірмою «DA Architects». За домовленістю з федеральним урядом у проект була включена 21-поверхова вежа з офісами, яку уряд взяв у оренду на тривалий термін; в обмін уряд надав землю і гроші для будівництва. Комплекс був споруджений у 1993—1995 роках. Вежа використовується федеральним урядом донині. Крім центрального відділення бібліотеки і федеральної вежі, комплекс включає в себе кілька магазинів, ресторанів, а також підземну парковку. На даху бібліотеки розташований сад, спроектований канадським дизайнером Корнелією Оверлендер (недоступний для відвідування). Інші відділення Перша постійна філія бібліотеки була відкрита 1927 року в Кітсілано (4-а Вест-авеню, 2375). 1943 року відкрилося ще одне відділення, в Керрисдейлі (42-а авеню та Вест-бульвар). Після цього нові відділення стали з'являтися доволі часто; останнє відкрилося 2011 року (стан: 2017), отримавши ім'я Террі Салмана, голови ради директорів фонду бібліотеки.", "version_id": "8091272552451147518"},
{"wikidata_id": "Q314759", "text": "Єрко Леко Клубна Професійну кар'єру Леко розпочав у 1999 році у клубі «Кроація». У 2000 році перейшов у загребське «Динамо», у складі якого виграв кубок Хорватії у сезоні 2001-02. У фіналі турніру Єрко був визнаний найкращим гравцем матчу. У цьому ж році Леко за 4 млн доларів продали у київське «Динамо». У складі «Динамо» Леко двічі став чемпіоном України, а також здобув Кубка України (тричі) та Суперкубка України. У 2006 році перейшов у «Монако». За цей клуб Леко виступав до 2010 року. 19 липня 2010 він підписав контракт з турецьким «Буджаспором». 25 травня 2011 Леко повернувся у загребське «Динамо». Завершив професійну кар'єру у клубі «Локомотива», за який грав протягом 2015—2016 років. У складі збірної Леко дебютував у складі збірної у 2002 році у матчі проти Угорщини. Єрко не був обраний у склад збірної на фінальну частину чемпіонату світу з футболу 2002, але брав участь у чемпіонаті Європи з футболу в 2004 та 2008 та у чемпіонаті світу 2006.", "version_id": "6919968721217906801"},
{"wikidata_id": "Q23728720", "text": "Соколова Оксана Миколаївна Життєпис Оксана Нечуйвітер народилася 13 травня 1971 року в місті Черкаси в родині математика і вчительки музики. Батьки розлучилися коли Оксані було 6 років. Мати незабаром одружилася вдруге, і вітчим замінив їй рідного батька, який з часів розлучення не підтримував стосунків з Оксаною. Закінчила факультет журналістики Київського національного університету імені Тараса Шевченка. Працювала редактором Черкаського обласного телебачення; репортеркою, парламентським кореспондентом, ведучою ранкового інформаційного мовлення каналу (від 2000, телеканал ICTV). прес-секретарем Генерального прокурора України (від 2004), ведучою вечірніх новин та шеф-редактором програми «Свобода слова» (від 2005, ICTV), ведуча авторської програми «Факти тижня з Оксаною Соколовою» на телеканалі ICTV (2006—2016); від 2007 — почала кар'єру телепродюсера. Вона випустила понад десяток успішних проектів. У їх числі такі як «Максимум в Україні» (2007—2013), «Козирне життя» (2009—2014) і «Четверта вежа» (2013—2014). Від січня 2017 — ведуча проекту «100 хвилин з Оксаною Соколовою» на телеканалі ICTV. Родина Одружена. Чоловік — Андрій, син — Всеволод.", "version_id": "694541402949739142"},
{"wikidata_id": "Q1172523", "text": "Населення Франції Шлюбність — розлучуваність Коефіцієнт шлюбності, тобто кількість шлюбів на 1 тис. осіб за календарний рік, дорівнює 3,8; коефіцієнт розлучуваності — 2,1; індекс розлучуваності, тобто відношення шлюбів до розлучень за календарний рік — 55 (дані за 2010 рік). Середній вік, коли чоловіки беруть перший шлюб дорівнює 33 роки, жінки — 30,8 року, загалом — 31,9 року (дані за 2011 рік). Розселення Густота населення країни 2015 року становила 117,6 особи/км² (95-те місце у світі, 14-те — серед країн Євросоюзу). Більша частина населення країни концентрується на півночі й південному сході. Значна густота населення характерна для окремих родючих районів Північної Франції, морського узбережжя Бретані, рівнин Ельзасу і долин річок Рона і Сона. Великі міські агломерації рівномірно розподілені територією країни (Париж, Ліон, Марсель, Тулуза, Страсбург, Лілль, Руан, Бордо, Нант). Міграції Річний рівень імміграції 2015 року становив 1,09 ‰ (62-ге місце у світі). Цей показник не враховує різниці між законними і незаконними мігрантами, між біженцями, трудовими мігрантами та іншими. Близько 5 млн осіб мають іноземне походження (іммігранти, або іммігрантами були їхні батьки, бабусі і дідусі), з них 2 млн мають французьке громадянство. На 1000 осіб у середньому припадає 1,52 мігранта. Біженці й вимушені переселенці Станом на 2015 рік, в країні постійно перебуває 24,2 тис. з Шрі-Ланки, 14,19 тис. з Росії, 14,2 тис. з Демократичної Республіки Конго, 12,5 тис. з Сербії і Косова, 11,82 тис. з Камбоджі, 10,65 тис. з Туреччини, 8,13 тис. з В'єтнаму, 6,94 тис. з Лаосу, 6 тис. з Гвінеї, 5,3 тис. з Сирії, 5 тис. з Мавританії. У країні перебуває 1,3 тис. осіб без громадянства. Франція є членом Міжнародної організації з міграції (IOM). Захворювання Кількість хворих на СНІД невідома, дані про відсоток інфікованого населення в репродуктивному віці 15—49 років відсутні. Смертність 2014 року від цієї хвороби становила 1,5 тис. осіб (59-те місце у світі). Частка дорослого населення з високим індексом маси тіла 2014 року становила 25,7 % (108-ме місце у світі). Санітарія Доступ до облаштованих джерел питної води 2015 року мало 100 % населення в містах і 100 % в сільській місцевості; загалом 100 % населення країни. Відсоток забезпеченості населення доступом до облаштованого водовідведення (каналізація, септик): в містах — 98,6 %, в сільській місцевості — 98,9 %, загалом по країні — 98,7 % (станом на 2015 рік). Споживання прісної води, станом на 2009 рік, дорівнює 31,62 км³ на рік, або 512,1 тонни на одного мешканця на рік: з яких 19 % припадає на побутові, 71 % — на промислові, 10 % — на сільськогосподарські потреби. Соціально-економічне положення Співвідношення осіб, що в економічному плані залежать від інших, до осіб працездатного віку (15—64 роки) загалом становить 60,3 % (станом на 2015 рік): частка дітей — 29,6 %; частка осіб похилого віку — 30,6 %, або 3,3 потенційно працездатного на 1 пенсіонера. Загалом дані показники характеризують рівень затребуваності державної допомоги в секторах освіти, охорони здоров'я і пенсійного забезпечення, відповідно. За межею бідності 2012 року перебувало 8,1 % населення країни. Розподіл доходів домогосподарств у країні має такий вигляд: нижній дециль — 3,6 %, верхній дециль — 25,4 % (станом на 2013 рік). Станом на 2016 рік, уся країна була електрифікована, усе населення країни мало доступ до електромереж. Рівень проникнення інтернет-технологій надзвичайно високий. Станом на липень 2015 року в країні налічувалось 56,367 млн унікальних інтернет-користувачів (11-те місце у світі), що становило 84,7 % загальної кількості населення країни. Трудові ресурси Загальні трудові ресурси 2015 року становили 29,84 млн осіб (20-те місце у світі). Зайнятість економічно активного населення у господарстві країни розподіляється наступним чином: аграрне, лісове і рибне господарства — 3 %; промисловість і будівництво — 21,3 %; сфера послуг — 75,7 % (станом на 2013 рік). Безробіття 2014 року дорівнювало 9,9 % працездатного населення, 2013 року — 9,9 % (115-те місце у світі); серед молоді у віці 15—24 років ця частка становила 23,2 %, серед юнаків — 24,1 %, серед дівчат — 22,1 % (39-те місце у світі). Дані включають і показники безробіття по усім заморським департаментам. Наркотики Метрополітенська Франція — перевалочний пункт для південноамериканського кокаїну, південно-східноазійського героїну, європейських синтетичних наркотиків. У Французькій Гвіані вирощують незначну кількість марихуани для внутрішнього вжитку. Мартиніка слугує перевалочним пунктом для кокаїну і марихуани, що прямує до США і Європи. Значне внутрішнє споживання кокаїну й марихуани; великі внутрішні проблеми з криміналом і відмиванням грошей, проте нерозвинена фінансова система обмежує розмір проблеми.", "version_id": "2013056298918397953"},
{"wikidata_id": "Q224761", "text": "Обсерваторія Маунт-Леммон Обсерваторія Маунт-Леммон (англ. Mount Lemmon Observatory) — астрономічна обсерваторія, заснована в 1963 році в Coronado National Forest, Аризона, США. В 2008 р. Аризонський університет організував на базі обсерваторії астрономічний освітній центр Mount Lemmon SkyCenter. Розташована на висоті 9157 футів на горі Леммон у горах Санта-Каталіна приблизно за 28 км на північний схід від Тусона у повіті Піма. Історія обсерваторії З 1956 по 1969 року дану місце застосовувалося для радіолокаційних спостережень ВВС США та попередження про польоти ворожих ракет або літаків. Так само на його території базувалися шахти для стратегічних ракет Titan II. З 1970 року в даній місцевості (гори Леммон і Mt Бігелоу) керівництво астрономічними спостереженнями веде Steward Observatory. На початку 1960-х років був побудований 61-дюймовий телескоп для ІЧ-оглядів, підготовка Місячного атласу перед польотами Аполлонів на Місяць і пошуку навколоземних астероїдів.", "version_id": "15080196760271187372"},
{"wikidata_id": "Q25431648", "text": "Аварія на Корсунській копальні № 1 Аварія на Корсунській копальні № 1 (Горлівка) 27 лютого (13 березня) 1917 року — серія вибухів метану та пилу на Корсунській копальні № 1 (пізніше — шахта «Кочегарка») у м. Горлівка, у результаті якої загинуло 28 шахтарів та 5 рятівників. 27 лютого усю зміну не працював великий електричний вентилятор, шахта провітрювалась запасним паровим вентилятором, який мав недостатню потужність. О 14 год. 15 хв. у молотковій лаві пласту Товстий на глибині 533 м стався вибух. Джерелом вибуху стало полумʼя шахтарської лампи з розбитим склом. Після першого вибуху вибухова хвиля пішла по виробкам, залишаючи по собі розрідження, що викликало зворотню хвилю. Накопичення метану та пилу стали стікатись до осередку пожежі, унаслідок чого відбувся новий вибух. Протягом 4 годин відбулося 8 вибухів. Після першого вибуху загинули усі забійники. В шахту спустились завідуючий, його помічник та старший десятник і потрапили під другий вибух. Їм на допомогу пішли головний інженер, старший штейгер і кілька десятників, вони потрапили під 3 і 4 вибухи. Всього від вибухів загинуло 24 людини, 4 померли у лікарні, 9 було травмовано. Після цього були викликані рятувальники із сусідніх копалень та Макіївської рятівної станції. Під час рятувальник робіт також загинули К. Є. Лєвкоєв, І. Д. Петренко, Л. О. Холостов. М.М, Черніцин, І. М. Прудніков. Через кілька днів тіло Черніцина вдалось дістати, решта загиблих залишились у шахті. Маркшейдери вивели на поверхню точку місця загибелі керівника Макіївської рятувальної станції Миколи Черніцина і 1922 р. на тому місці було збудовано гірничо-рятувальну станцію його імені. Пам'ять Події аварії описані у документальній повісті «Піднадзорний Черніцин». На пам'ятнику загиблим рятувальникам у м. Горлівка викарбувано прізвища 10 загиблих на цій аварії.", "version_id": "15322034735865231670"},
{"wikidata_id": "Q14915224", "text": "Загоскін Іліодор Іліодорович Біографія 1851 р. — народився в Костромі. Брат Загоскіна С. І. 1867 — 1874 pp. — навчався у Петербурзькому Будівельному училищі, здобув звання цивільного інженера і чин XII класу. 1875 — 1889 — працював у Костромі, спочатку молодшим інженером, потім міським архітектором. 1889 p. — брав участь в архітектурному конкурсі у Харкові на проект Комерційного училища на вул. Німецькій (нині Пушкінській). У конкурсі переміг проект О. М. Бекетова. 1890 — 1893 pp. — кандидатура І. І. Загоскіна на посаду міського архітектора була запропонована старшим братом Сергієм Іліодоровичем і затверджена Міською думою. Три роки І. І. обіймав посаду Харківського міського архітектора, але залишив службу, не погоджуючись із нераціональным, на його погляд, способом виконання робіт, прийнятим міською управою. Працював у приватній проектній конторі С. І. Загоскіна. Залишивши посаду міського архітектора, виконував проекти за приватними замовленнями. Творчість Деякі запроектовані Загоскіним І. І. будинки, що існують нині, є пам’ятками архітектури Харкова. Кінець XIX ст. — разом із С. І. Загоскіним збудував житловий будинок з крамницею на вул. Катеринославській (нині Полтавський Шлях, 26). Охоронний № 373. Кінець XIX ст. — житловий будинок по вул. Іскрінській, 31. Охоронний № 577. Авторство бюро Загоскіних імовірно. Саме в цьому будинку І. І. мешкав. Кінець ХІХ — поч. ХХ ст. — житловий будинок по вул. Мироносицькій, 74. Охоронний № 574. Авторство Загоскіна І. І. імовірно. 1898 р. — І. І. Загоскін у співавторстві з В. Г. Кричевським реконструював особняк, побудований у 1874 р. арх. Г. Я. Стрижевським на Сумській вул., 52. 1899 — 1901 pp. — проект складного училища імені О. С. Пушкіна у Мало-Панасівському пров., 1. Охоронний № 590. Можливе співавторство із Загоскіним С. І. 1900 — 1903 pp. — безоплатно керував будівництвом Народного будинку з театральним залом на Кінній площі (автор проекту А. А. Венсан). Будівля не збереглася, зараз на цьому місці розташований ДК ХЕМЗ. 1903 — 1909 pp. — Робітничий будинок товариства робітників-металістів на вул. Петінській (нині Плеханівська, 77). Охоронний № 396. На початку XX ст. був найбільшим робітничим клубом у світі. Побудований на трудові збереження харківських робітників, до яких додали свої пожертви робітники Пітера, Києва, Львова й Луганська. Був реконструйований О. М. Бекетовим у 1923 р. Нині палац культури «Металіст». 1905 р. — житловий будинок по пров. Грабовського, 4 (у співавторстві з О. М. Гінзбургом). Охоронний № 264. 1905 — 1915 рр. — будинок Товариства взаємного кредиту дрібних промисловців на вул. Кооперативній, 10. Охоронний № 329. 1907 р. — реконструкція у співавторстві з С. І. Загоскіним будинку Ради з'їзду гірничопромисловців на вул. Сумській, 18/20 (1902 p., архіт. Б. Г. Михаловський). Охороннний № 85. Нині це Харківський радіотехнічний технікум. 1912 — 1914 рр. — критий ринок на вул. Різдвяній, на Благовіщенському базарі. Охоронний № 632. 1912 р. — житловий будинок на Московському пр., 72 (співавтор Ломаєв І. А.). Охоронний № 452. 1912 — 1913 рр. — житловий будинок на Московському пр., 33. Охоронний № 446. 1912 — 1913 рр. — житловий будинок на Московському пр., 41. Охоронний № 448. У 1910-х роках І. І. спроектував кілька будівель спеціальних навчальних закладів (так званих «Складних училищ»). За його проектами зведені будівлі в пров. Руставели, 10 (нині лікарня), на Іллінській вул., 40 (середня школа), на вул. Гольдбергівській, 77 (нині Харківський технікум залізничного транспорту) і Батуринській вул., 25 (середня школа). І. І. Загоскін брав участь у громадському житті Харкова, був членом архітектурно-будівельного відділу Харківського технічного товариства, створеного у 1904 р., архітектурного відділення Харківського Літературно-Художнього гуртка, входив у склад журі багатьох архітектурних конкурсів.", "version_id": "5914658832959865104"},
{"wikidata_id": "Q9325466", "text": "Уряд Української Народної Республіки в екзилі Правова база Правовою основою уряду УНР були «Закон про тимчасове Верховне Управління та порядок законодавства в УНР» і «Закон про Державну Народну Раду», затверджені 12 листопада 1920 Директорією в Україні. Ці акти, базуючись на законах Трудового конгресу України, передали Державній народній раді законодавчі функції та контроль над урядом УНР. Однак до скликання цієї Ради її функції було покладено на Раду Народних Міністрів, а голова Директорії виконував функції глави держави, затверджував закони, договори, призначення, представництво перед іноземними державами. Главу Директорії, на випадок неможливості виконувати обов'язки, заступала колегія, а в разі неможливості її скликати — голова Ради Народних Міністрів. Внутрішня політика Уряд УНР в екзилі діяв через різні міністерства й установи. На внутрішню відтінку через опозицію деяких партій до політики екзильного уряду УНР йому не вдалося створити координаційного політичного осередку, а державний центр часто трактовано як окрему партію («уенерівці»). Труднощі середовища УНР почалися з підписання Варшавського договору (справа Галичини), згодом дійшла орієнтація на Польську республіку (члени уряду вважали це за «орієнтацію на Західну Европу»). Критиковано також ставлення уряду УНР до боротьби українців під Польською республікою, Королівством Румунія і Чехословацькою республікою, бо він толерував окупацію й обмежувався вимогами задоволення «потреб української меншості». Внутрішнім ресортом керували О. Саліковський, О. Лотоцький, після Другої Світової війни — М. Ветухів (1945–1948). Підпорою екзильного уряду УНР була Українська Радикально-Демократична Партія (колишні есефи), яка давала більшість членів уряду. УСДРП до уряду УНР не входила, але лояльно ставилася до нього. Натомість УПСР під проводом М. Шаповала була рішуче проти екзильного уряду УНР. Те саме робили й гетьманці (Український Союз Хліборобів-Державників) та націоналісти (ОУН). Постава політичних угруповань Галичини, насамперед УНДО, зазнала еволюції від неґування (через Варшавський договір) до своєрідного толерування і навіть співпраці в конкретних політично-громадянських акціях. Існування ДЦ УНР було символом продовження боротьби українського народу за свою національну незалежність. Центр всюди і за будь-яких обставин відстоював інтереси українського народу, проводив активну політичну і дипломатичну роботу, спрямовану на упорядкування внутрішнього життя українців на чужині, формував національну свідомість співвітчизників в Україні й поза її межами, координував національну, політичну, наукову, освітню, культурну діяльність українських осередків у світі. Діяльність центру була постійно діючою акцією боротьби української еміграції, яка звертала увагу цивілізованого світу на підневільний стан українського народу в СРСР і підтримувала в співгромадян невгасиму віру в перемогу і рішучість у боротьбі. ДЦ УНР виконав своє призначення, вписавши яскраві сторінки в історію українського народу. Зовнішня політика Зовнішню діяльність здійснювали А. Ніковський, згодом О. Шульгин (до 1946). Спершу існували українські дипломатичні місії УНР в поодиноких країнах: К. Мацієвич — у Румунії, А. Лівицький — у Польщі, М. Словінський — у Чехо-Словаччині, Р. Смаль-Стоцький — у Німеччині, М. Василько — у Швейцарії, В. Мурський — у Туреччині, О. Шульгин — у Франції та ін. Остання проіснувала найдовше, інших було ліквідовано на початку 1920-х років. О. Шульгин, як голова місії УНР у Парижі, пізніше як міністр закордонних справ, утримував зв'язок з Ліґою Націй, протестуючи проти більшовицької окупації України і проти виступів радянської дипломатії чи проти терору та голоду в Україні. Державний центр УНР підготував проект про визнання уряду УНР на еміграції, цей проект кілька сенаторів на чолі з Д.Копеляном запропонували вищому законодавчому органові США. Підтримував тісні контакти з панєвропейським рухом, проводячи думку про належність України до європейської спільноти. Засудив політику Німеччини, Франції, Італії і Великої Британії щодо вирішення проблеми Карпатської України. У вересні 1939 уряд УНР на чолі з В.Прокоповичем у Парижі задекларував свою солідарність із західними демократичними державами, засудивши тоталітарні режими в нацистській Німеччині та СРСР. Деяку міжнародну діяльність виявляв уряд УНР через Українське Товариство для Ліґи Націй. Окремою ділянкою праці закордонної політики уряду УНР була організація співробітництва «підрадянських» народів — Прометейський рух, в якому, крім українців, брали участь представники Кавказу, Дону, Кубані, Криму, Туркестану. Військо Спеціальну увагу уряд УНР звертав на військовий ресорт (який очолювали ген. М.Безручко, В.Петрів, В.Сальський, М.Омелянович-Павленко), керуючи вишколом військових кадрів та організацією колишніх комбатантів. Деяке число старшин УНР працювали контрактовими офіцерами в польській армії. Для популяризації військової справи уряд УНР організував Українське Військово-Історичне Товариство, видавав журнал «Табор», «За Державність» та іншу літературу. Культура [[|thumb| П'ята сесія, обкладинка]] Громадсько-культурна діяльність екзильний уряд УНР налагоджував через співзвучні громадянські формації, що існували в різних країнах: Союз українських еміграційних організацій у Франції, Український центральний комітет у Польщі, Громадсько-допомоговий комітет укранських емігрантів у Румунії, Українське об'єднання в Чехо-Словаччині та ін., працю яких координувала Головна еміграційна рада (голова Шульгин). У Парижі 1926 року засновано Бібліотеку ім. С.Петлюри, яка зберігала архівні матеріали УНР. 1938 року уряд УНР заснував Українську могилянсько-мазепинську академію наук. Заходами уряду УНР польський уряд заснував Український науковий інститут у Варшаві. Неофіційним органом уряду УНР був тижневик «Тризуб» у Парижі (1925—1940), відновлений 1959 року. Українське інформаційне бюро після кожної сесії Ради УНР видавало матеріали і документи. Документальна спадщина Документальна спадщина Уряду Української Народної Республіки в екзилі зберігається у фондах Центрального державного архіву зарубіжної україніки — ЦДАЗУ, ф.35 «Державний центр Української народної республіки в екзилі» та у фондах Центрального державного архіву вищих органів влади та управління України — ЦДАВО України, ф.5235.", "version_id": "345523898559002621"},
{"wikidata_id": "Q1345022", "text": "Ейхе Роберт Індрикович Біографія Народився 31 липня (12 серпня) 1890 року в родині батрака. У 1904 році закінчив Добленське (Добельське) двокласне початкове училище. У 1905—1906 роках — учень коваля в кузні на фермі у містечку Бістенгоф Мітавського повіту. У 1905 році вступив в Соціал-демократію Латиського краю (СДЛК). Член РСДРП(б) з грудня 1905 року. У 1906 році переїхав до Мітави, де з 1906 по 1907 рік був учнем, підмайстром в слюсарно-ковальській майстерні Вейнберга. У 1907—1908 році працював слюсарем на заводі Крамера у Мітаві. У серпні 1907 року був заарештований, провів у в'язниці два місяці, був звільнений за відсутністю доказів. У тому ж році обраний до районного комітет Мітавському організації СДЛК, а у 1908 році обраний членом Мітавського комітету Соціал-демократії Латиського краю (СДЛК). У лютому 1908 року разом з 18 товаришами був заарештований на нелегальних зборах, після шестимісячного ув'язнення звільнений під нагляд поліції. У кінці 1908 року емігрував до Великої Британії. З 1908 по 1911 рік був кочегаром на пароплаві в далеких плаваннях, працював в Шотландії на вугільній шахті, на цинкоплавильном заводі в Уест-Хартлпулі. У 1911 році, дізнавшись, що в разі повернення в Росію йому більше не загрожує великий тюремний термін, повернувся в Ригу. У 1911—1912 роках — котельник Ризького машинобудівного заводу «Фельзер і Ко». У 1912—1913 роках — слюсар Ризького вагонобудівного заводу «Фенікс». Обраний членом IV районного комітету СДЛК в Ризі. Був членом профспілки «Молот», товариства «Освіта» і кооперативного товариства «Продукт».З 1914 року — член ЦК СДЛК. З січня 1914 по квітень 1915 року перебував у в'язницях Риги, Пскова, Петрограду та Красноярська. У 1915 році був засланий в Черев'янську волость Канського повіту Єнісейської губернії. Звідти на початку 1916 року переїхав до Яланського, потім втік до Іркутська, під чужим прізвищем жив в Ачинському повіті та працював на олійницькому заводі в селі Крутоярка. Після Лютневої революції 1917 року працював у коооперативі «Самодеятельность» в місті Красноярську. У травні 1917 року переїхав до Риги. З травня по серпень 1917 року був членом президії виконкому Ризької міської ради та членом Ризької міської управи. Під час німецької окупації Риги вів підпільну роботу. У січні 1918 року був заарештований німцями, перебував у військовій тюрмі та концтаборі у місті Фрідріхгоф, але вже в липні 1918 року втік до Російської РФСР. У серпні — грудні 1918 року — заступник уповноваженого Народного комісаріату продовольства РРФСР у місті Єфремов Тульської губернії. 4 грудня 1918 — 13 січня 1920 (фактично серпень 1919) року — комісар продовольства Радянської Латвії. У вересні — грудні 1919 року — заступник Челябінського губернського продовольчого комісара. З грудня 1919 року — заступник голови виконавчого комітету Челябінської губернської ради. У лютому — вересні 1920 року — голова Челябінського губернського комітету РКП(б). У вересні — грудні 1920 року — відповідальний секретар Челябінського губернського комітету РКП(б). У 1921 році призначений заступником народного комісара продовольства Киргизької (Казахської) АРСР. Потім до червня 1921 року працював у ЦК Компартії Латвії, був делегатом III конгресу Комінтерну. У 1921 — квітні 1922 року — заступник уповноваженого, уповноважений Народного комісаріату продовольства РРФСР по Південному-Сходу у місті Ростові-на-Дону. У травні 1922—1923 роках — комісар по продовольству Сибірського продовольчого комітету. У 1923—1924 роках — заступник народного комісаріату продовольства РРФСР. У 1924 — грудні 1925 року — заступник голови Сибірського революційного комітету. 10 грудня 1925 — травень 1929 року — голова виконавчого комітету Сибірської крайової ради у місті Новосибірську. У травні 1929 — серпні 1930 року — 1-й секретар Сибірського крайового комітету ВКП(б) у місті Новосибірську. Організатор колективізації і розкуркулення. Був членом комісії «для вироблення заходів щодо куркульства», сформованої Політбюро 15 січня 1930 р на чолі з Молотовим. У серпні 1930 — 17 жовтня 1937 року — 1-й секретар Західно-Сибірського крайового комітету ВКП(б) у місті Новосибірську. З 28 червня 1937 року входив до складу особливої трійки НКВС СРСР по Західно-Сибірському краю. 17 жовтня — 10 листопада 1937 року — 1-й секретар Новосибірського обласного комітету ВКП(б). 29 жовтня 1937 — 29 квітня 1938 року — народний комісар землеробства СРСР. 29 квітня 1938 року заарештований і звинувачений у створенні «латиської фашистської організації». 2 лютого 1940 засуджений до смертної кари. Розстріляний того ж дня (за іншими даними — 4 лютого). Похований на розстрільному полігоні «Комунарка» біля Москви. Реабілітований Воєнною колегією Верховного суду СРСР 14 березня 1956 року і відновлений у партії 22 березня 1956 року КПК при ЦК КПРС.", "version_id": "13064471572307433790"},
{"wikidata_id": "Q760734", "text": "Рагнар Сігюрдссон Клубна кар'єра Народився 19 червня 1986 року в місті Рейк'явік. Вихованець футбольної школи клубу «Філкір». Дорослу футбольну кар'єру розпочав 2004 року в основній команді того ж клубу, в якій провів два сезони, взявши участь у 38 матчах чемпіонату. Своєю грою за цю команду привернув увагу представників тренерського штабу клубу «Гетеборг», до складу якого приєднався 2006 року. Відіграв за команду з Гетеборга наступні п'ять сезонів своєї ігрової кар'єри. Більшість часу, проведеного у складі «Гетеборга», був основним гравцем захисту команди. 2011 року за 800 тис. євро перейшов до клубу «Копенгаген», у складі якого провів наступні три роки своєї кар'єри гравця. Граючи у складі «Копенгагена» також здебільшого виходив на поле в основному складі команди. До складу клубу «Краснодар» приєднався 2014 року за 4,25 млн євро. У складі «биків» провів 86 офіційних матчів, у яких забив 4 м'ячі і зробив 3 результативних передачі. 23 серпня 2016 року підписав дворічний контракт з англійським «Фулгемом», але в англійському Чемпіоншипі закріпитись не зумів і 3 серпня 2017 року «Рубін» орендував Сігюрдссона на рік. 18 січня 2018 року підписав контракт з російським клубом «Ростов». Виступи за збірну 2001 року дебютував у складі юнацької збірної Ісландії, взяв участь у 16 іграх на юнацькому рівні, відзначившись 3 забитими голами. Протягом 2005–2006 років залучався до складу молодіжної збірної Ісландії. На молодіжному рівні зіграв у 7 офіційних матчах. У серпні 2007 року дебютував в офіційних матчах у складі національної збірної Ісландії в товариській зустрічі з Канадою. У складі збірної був учасником чемпіонату Європи 2016 року у Франції. 27 червня 2016 року Сігюрдссон під час матчу 1/8 фіналу забив гол у ворота збірної Англії. У результаті його збірна перемогла 2:1 і вийшла в 1/4 турніру, а Рагнар був визнаний найкращим гравцем матчу. Згодом у складі збірної був учасником чемпіонату світу 2018 року у Росії. Наразі провів у формі головної команди країни 75 матчів.", "version_id": "1798139875009424585"},
{"wikidata_id": "Q1226591", "text": "Сен-П'єрр-де-Буа Економіка 2010 року серед 124 осіб працездатного віку (15-64 років) 97 були активними, 27 — неактивними (показник активності 78,2%, у 1999 році було 71,6%). З 97 активних мешканців працювали 93 особи (52 чоловіки та 41 жінка), безробітними було 4 (3 чоловіки та 1 жінка). Серед 27 неактивних 4 особи були учнями чи студентами, 11 — пенсіонерами, 12 були неактивними з інших причин. У 2010 році в муніципалітеті числилось 82 оподатковані домогосподарства у яких проживали 231,0 особи, медіана доходів виносила 15 756 євро на одного особоспоживача", "version_id": "7407036109852235964"},
{"wikidata_id": "Q59814928", "text": "Зірки наук Зірки наук або Нуджум-Ул-Улум — рукопис, створений в 1570 році під час правління султана Алі Аділ Шаха I в Біджапурі (Індія). Являє собою збірник індуїстських і мусульманських (суфізм) вірувань, які в основному стосуються астрології і магії. Єдина копія цього тексту була виконана близько ста років тому в тому ж Біджапурі і зараз також зберігається в бібліотеці Честера Бітті в Дубліні (Ірландія). Опис Рукопис було завершено 17 серпня 1570 року в Биджапурі під час правління Алі Аділ Шаха I . Помпезний і величний стиль написання дат і стиль живопису вказує на те, що або робота була замовлена самим біджапурським султаном, або кимось із його придворних. Таке припущення ґрунтується на якості і кількості мініатюр із зображенням царя, широкому використанні золота і кількості художників, які працювали над рукописом, — усіма факторами, що можуть припускати королівське заступництво. Текст написаний невідомим придворним письменником. Існує думка (наприклад, в статті Емми Флатт), що автором збірки був сам Алі Аділ Шах I. Розміри збірника 25,8 × 16 сантиметрів. Рукопис містить від 4 до понад 800 малюнків і мініатюр, в залежності від того, як рахувати ілюстрації. У збірнику представлені зображення сузір'я Андромеди (представлене жінкою), Сонця в колісниці, сузір'я знака зодіаку Лев з наксатрасамі («особняки Місяця») і відповідними ступенями; Юпітер зображений як літній цар в процесії і правитель Всесвіту, що сидить на семиповерховому троні. Крім цього описані суфійські талісмани, магічні заклинання індуїстських богинь, гороскопи, деякі види зброї і тварин того регіону. Проникнення в Європу Європейці дізналися про існування збірника в XVII столітті разом з подорожами голландців по Деккану. Голландський мандрівний художник — маньєрист Корнеліс Клаус Хеда, що побував в Биджапурі при дворі Ібрагіма Аділ Шаха II (бл. 1 571 — +1627; успадковував Алі Аділ Шаху I в 1580 році) так відгукнувся про нього в своїх нотатках: Ібрагім Аділ Шах II, який правив центральним індійським королівством Біджапур, був ерудованим вченим, лютнистом, поетом, співаком, каліграфом, майстром шахів і естет. Багато в чому він був індійською версією герцога Федеріко да Монтефельтро з Урбіно. Його можна порівняти з тосканськими поетами-принцами, які століттям раніше оздобили свої палаци майстернями. Правління султана Ібрагіма сприяло розвитку художньої діяльності, залученню до двору художників і поетів Туреччини, Абіссінії і Середньої Азії. Але голландський художник, безумовно, був самим екзотичним творцем, котрі побували при його дворі. Як тільки стало відомо, що європейський художник перетнув кордон, Ібрагім викликав його прямо в свою столицю. Коли я прийшов до двору, Цар, як великий любитель нашого мистецтва [живопису], дозволив мені пройти прямо до нього. Він запитав, яка я людина, і я описав йому все, що сталося зі мною. Король сказав, що він давно хотів мати живописця з нашої землі, і я був прийнятий з великою честю, за звичаєм землі Ібрагіма. Ймовірно, цей культурний обмін і посприяв тому, що європейці дізналися про існування даного трактату.", "version_id": "2097277767687757985"},
{"wikidata_id": "Q217476", "text": "Плеван (Фіністер) Економіка 2010 року серед 1631 особи працездатного віку (15-64 років) 1190 були активними, 441 — неактивною (показник активності 73,0%, у 1999 році було 67,8%). З 1190 активних мешканців працювали 1082 особи (568 чоловіків та 514 жінок), безробітними було 108 (43 чоловіки та 65 жінок). Серед 441 неактивної 147 осіб було учнями чи студентами, 185 — пенсіонерами, 109 були неактивними з інших причин. У 2010 році в муніципалітеті числилось 1096 оподаткованих домогосподарств у яких проживали 2695,0 особи, медіана доходів виносила 19 735 євро на одного особоспоживача", "version_id": "14457184254280195279"},
{"wikidata_id": "Q12150790", "text": "Саф'ян Матвій Матвійович Біографія Після закінчення трудової школи в 1926 р. вчився в Індустріальному технікумі, який закінчив в 1929 р. Працював конструктором на фенольному заводі (Донбас), Воткінському металургійному заводі (Урал). 1931 — 1936 р.р. — навчання у Дніпропетровському металургійному інституті, одночасно працював на Дніпропетровському заводі металургійного устаткування, пізніше — на Дніпропетровському трубопрокатувальному заводі конструктором. 1936 — 1938 р.р. — заступник начальника цеху Дніпропетровського заводу металургійного устаткування. 1938 — 1941 р.р. — аспірант Дніпропетровського металургійного інституту. 1941 — 1942 р.р. — заступник головного механіка Чусовського металургійного заводу. 1942 — 1944 р.р. — заступник начальника цеху Магнітогорського металургійного комбінату та керівник проектів прокатних станів та цехів Магнітогорського державного інституту по проектуванню металургійних заводів. 1944 р. — після захисту кандидатської дисертації направлений на роботу доцентом Дніпропетровського металургійного інституту. 1944 — 1998 р.р. — учений секретар Дніпропетровського металургійного інституту. 1963 р. — професор. 1969 р. — доктор технічних наук. Був одружений на Ірині — молодшій доньці українського письменника, публіциста та літературного критика Могилянського М. М.. Нагороди 1949 р. — Державна (тоді — Сталінська) премія СРСР за корінне вдосконалення методів холодного прокатування конструкційної листової сталі. 1950 р. — орден «Знак Пошани». 1977 р. — почесне звання «Заслужений винахідник СРСР». 1997 р. — почесне звання «Заслужений діяч науки й техніки України». Нагороджений багатьмя медалями. Наукові інтереси Наукова діяльність присвячена листопрокатувальному виробництву. Досліджено й розроблено нові технологічні процеси, конструктивно вдосконалено прокатне устаткування, створено оригінальні наукові методи досліджень, розрахунку, оптимізації умов прокатки, що забезпечують підвищення якості продукції, продуктивності й ефективності роботи станів. Уперше вирішені основні проблеми умов захвату металу валками при гарячому та холодному прокатуванні, силових, деформаційних, температурних умов процесів, раціонального профілювання валків, точності прокатування, побудови технологічних режимів на безперервних станах, настроювання робочих клітей. Уперше отримана низка аналітичних і експериментальних залежностей, що стали класичними та нині широко використовуються у дослідницькій та виробничій практиці, в інженерних розрахунках. Розроблені й впроваджені нові прогресивні технології забезпечили світовий рівень якості продукції листопрокатувального виробництва, освоєння багатьох нових її видів для потреб різних галузей.", "version_id": "12300424518917722546"},
{"wikidata_id": "Q581861", "text": "Зниження шуму Компандерні системи шумозниження Для покращання звучання в системах запису і передачі звуку здійснюється передкорекція звукового сигналу з використанням компандера. Компандерні системи шумозниження при передачі використовують попередню компресію сигналу, тобто стиснення динамічного діапазону, а при прийманні (відтворенні) отриманий сигнал експандується, тобто розширюється динамічний діапазон, при цьому зменшується рівень прониклих в канал передачі (запису) завад і шумів. Звідси назва систем: Компресор + Експандер = Компандер. Так як обробка сигналів має дві сторони — приймальну і передавальну, то таку систему шумозниження прийнято називати «двосторонньою» (англ. double-ended). До такого типу відноситься широкосмугова частотнонезалежна система dbx і сімейство систем шумозниження Dolby NR з застосовуванням частотнозалежної обробки. Основна відміна цих систем в тому, що в dbx обробка використовується до всієї смуги частот звукового сигналу, а в системах Dolby окремо в одній або декількох смугах частот з урахуванням рівня гучності кожної з них. Односторонні обмежувачі шуму Другий тип алгоритмів передбачає процес покращення звучання наявного матеріалу. Отриманий сигнал обробляється «з одної сторони», а саме — при його відтворенні. По прийнятій термінології такі СШП називаються «односторонніми» (від англ. single-ended). Найпростіший обмежувач шуму — пороговий обмежувач шуму або гейт (від англ. noise-gate), який блокує проходження сигналів в паузах фонограми. Він діє як простий вимикач — або повністю пропускає вхідний сигнал на вихід, або повністю його подавляє. В сучасних моделях задається поріг спрацьовування, нижче якого сигнал не проходить. Це не завжди дає необхідний ефект, так як під час звучання тихих фрагментів рівень шуму залишається доволі високим і помітним на слух, або такі фрагменти можуть і зовсім заглушатись. Інший спосіб обмеження шуму був розповсюджений серед касетних магнітофонів і носив назву DNL (від англ. Dynamic Noise Limiter — динамічний обмежувач шуму). На основі аналізу рівнів ВЧ-складових оброблюваного сигналу відбувалось їх ослаблення в тому випадку, коли їх рівень в загальному сигналі достатньо малий, і ними можна знехтувати. Для цього застосовувався ковзний адаптивний фільтр, який змінював смугу свого пропускання в залежності від спектру оброблюваного сигналу. Типовим представником динамічного типу була СШП \"Маяк\" (мікросхема К157ХП3, К157ХП4). З розвитком цифрової обробки сигналів широке розповсюдження отримав метод спектрального віднімання. Суть метода в тому, що з амплітудно-частотного спектру корисного сигналу віднімається вказаний заздалегідь (або вирахуваний автоматично) спектр чистого шуму. Число частотних смуг, на які разбивається сигнал, в залежності від алгоритму може досягати декількох тисяч, тобто ширина смуги, в якій ведеться обробка, буде одиниці Герц. Це дозволяє ефективно відфільтровувати гармоніки корисного звукового сигналу від шумових складових.", "version_id": "5835159597285459011"},
{"wikidata_id": "Q1134718", "text": "Єлизаветинська драма Єлизаветинська драма — епоха (період з 80 — 90-х років XVI століття до 20-х років XVII століття) підйому англійського драматичного театру. За традицією цей період пов'язують із творчістю Шекспіра. Однак не меншу роль у розвитку англійської драми відіграли і його талановиті сучасники-драматурги. Історики театру виділяють три основних етапи розвитку англійської драми кінця XVI — першої половини XVII століття: ранній (кінець 80-х років XVI ст. — початок XVII ст.), зрілий (початок XVII ст. — початок 20-х років) й пізній (початок 20-х років до закриття театрів у 1642 році) . В Англії прийнято поділ на єлизаветинських, яковітських та карлітських драматургів . Витоки англійської драми В останню чверть XVI століття на тлі перемог над внутрішніми та зовнішніми ворогами й усунення загрози протестантській короні відбувається остаточне об'єднання нації. Розвиток промисловості й торгівлі, особистого підприємництва призводить до посилення нового класу — буржуазії. У цей час з'являється нова форма мистецтва, доступна усім прошаркам населення. Англійський театр народився із сполучення трансформованих народної (втіленої у містерії) та вчено-гуманістичної (з опорою на античність) традицій, світського сюжету (мораліте), живого відгуку на сучасні події та професійної гри акторів. Постановкою містерій у середньовіччі в Англії займались ремісничі гільдії. Для містерій були характерні реалізм і трохи брутальний гумор. Завдяки цим нехитрим анонімним п'єсам на релігійні сюжети, що грали на свята з початку XIV століття й до епохи Реформації, у містах укорінились традиції народної драми. Згодом з'явились мораліте — форма світської п'єси, в якій через алегорії викладається шляхетний урок. У мораліте людські вади та якості були персоніфіковані, серед персонажів зустрічаються Зло, Задоволення, Стійкість, Мудрість. Різновидом мораліте була інтерлюдія — жанр спостереження за повсякденним життям, коротка розважальна п'єса, що гралась у перервах великих постанов. З плином часу інтерлюдія перетворюється на аристократичну форму мораліте більш вишукану, ніж постанови для простого люду. З Реформацією в мораліте з'являються співзвучні до цього бурхливого часу сюжети політичні та релігійні. В «Інтерлюдії Божественного промислу» її автор Джон Бойл зачіпає питання свободи волі та шляхетності. «Інтерлюдія…» нагадує проповідь, але відрізняється від сухих і дидактичних середньовічних мораліте ретельністю оздоблення. Актори Бродячі акторські трупи були нечисленними і складались тільки з чоловіків, жіночі ролі виконували юнаки. По ходу п'єси один актор міг виконувати три-чотири ролі. Постанови давались на постоялих дворах чи в будівлях типу шапіто — збереглось креслення подібної споруди для мораліте «Замок Стійкості», датоване XV століттям. Нерідко акторів запрошували до замків аристократів. Найуспішніші акторські трупи заручались покровительством знатних людей — це рятувало від звинувачень у злидарюванні. Такі актори мали право носити лівреї з кольорами аристократа та йменувались його слугами. За законом, ухваленим 1572 року, лише такі акторські трупи мали право на існування. Перші лондонські театри Перша загальнодоступна театральна будівля в Лондоні з'явилась 1576 року за межею міста у Шордичі. Театр, що отримав назву «Театр», був збудований Джеймсом Бербеджем на зразок гостинного двору, де ставили свої постанови трупи бродячих акторів. В «Театрі» грала трупа «слуги лорда-камергера», яку очолював син Джеймса Бербеджа Річард. У 1598 році власник землі, де розташовувався «Театр», підвищив орендну платню. Будівлю було розібрано, будівельний матеріал використовували для спорудження нового театру, що отримав назву «Глобус», на іншому березі Темзи. До 1592 року в Лондоні було вже три театри. Всі вони розташовувались за межами міста: міська рада, в якій були сильними позиції фанатично налаштованих пуритан, вважав театри розсадниками чуми, окрім того вони були місцем скупчення великої кількості публіки, яка не завжди була добре налаштована. Проте сама королева любила театр й міській владі доводилось із цим миритись. Спектаклі давались у загальнодоступних театрах під тим приводом, що акторам потрібно проводити репетиції п'єс перед викликом до королівського двору. Виступи при дворі були престижними, але основний прибуток давали саме загальнодоступні театри. Театр був популярною розвагою не лише аристократів, але й нижчих шарів суспільства. Успіх драми як видовища пояснюється формою, запозиченою у народних вистав, зверненням до почуття патріотизму публіки, злободенністю: події, що хвилювали глядачів не раз ставали сюжетом вистави. Драматурги — попередники й сучасники Шекспіра Яким би не був сильним вплив на розвиток драми національних форм театру й народних переказів, безсумнівний і вплив традиції античності. Система освіти у той час включала до себе і ознайомлення з античною комедією та трагедією (Плавт, Сенека). У школах та університетах п'єси писались та розігрувались учениками й викладачами. Перші п'єси єлизаветинського театру були створені любителями — вихованцями шкіл баристерів (Судових Інн) в Лондоні. Трагедія «Горбодук» (1561) з сюжетом з «Історії бриттів» Гальфріда Монмутського про протистояння королівських синів, що завершилось громадянською війною, створена Томасом Нортоном і Томасом Севілом для постановки в Іннер Темпл — одній зі шкіл баристерів. Це перший драматичний твір, написаний білим віршем, винайденим графом Сурреєм. З античної драми до англійського театру прийшов хор чи персонаж, якому надано функції хора. Наприклад, у «Горбодуку» подібно до п'єс Сенеки, призначених для читання, про жахіття громадянської війни, що відбуваються поза сценою, розповідається, а у «Генріху V» хор вибачається за те, що театр «Глобус» не може показати події у справжньому масштабі. Відсутність постановочних ефектів та декорацій змушувала приділяти більшу увагу змісту п'єси та грі акторів, що дало додатковий стимул до розвитку драматичного мистецтва. Драма стала способом заробітку грошей для людей з університетською освітою, яки з тих чи інших причин не могли зробити світську чи церковну кар'єру. Так першими англійськими драматургами стали памфлетисти Роберт Грін, Томас Неш, Джордж Піл, Томас Кід, які писали народні драми. На відміну від них Джон Лілі створював витончені комедії, які ставились в основному при дворі. Для розваги глядачів він першим з єлизаветинських драматургів почав вставляти у п'єси, написані римованим віршем, невеликі прозаїчні інтермедії, що являли собою дотепні діалоги. Завдяки роману Лілі «Евфуес» в моду увійшла куртуазна мова, якою розмовляла аристократія. Цією самою складною мовою написано драми єлизаветинського театру. Автор писав п'єсу для трупи, чиєю власністю і ставала праця драматурга. З цього моменту автор не міг контролювати свій твір — передача його третім особам, постановка, зміни, публікація, — все це здійснювалось без його згоди. Піратство видавців завдавало серйозних збитків театрам. Рукописи п'єс або викрадались, або на виставу приходили спеціально найняті люди й записували текст, причому часто зміст твору перекручувався до невпізнанності. Домагаючись ефектності постанови, драматурги збільшували кількість дійових осіб, вигадували безліч вставних епізодів, що породжували сюжетну плутанину, поступались правдоподібністю. Нерідко заради успіху до вистав включались сцени жорстокості, насилля. Із п'єсами Кристофера Марло на англійській сцені вперше з'являється справжній драматичний герой — сильна яскрава особистість, в якій вирують пристрасті. Марло покінчив із сюжетним безладдям, що панувало на англійській сцені — у «Тамерлані» (1586) він вводить єдність дії. Але головна чеснота драм Марло у поетичній мові, прекрасній та ліричній проникливості та пафосній риториці. Завдяки Марло єлизаветинська драма надбала свободу й різноманітність висловлення: трагедія «Тамерлан» написана п'ятистопним неримованим ямбом, — розміром, що надзвичайно підходить для англійської мови, бідної на рими. Рима тепер використовується тільки у вставних епізодах, прологах та епілогах, для виділення деяких частин п'єси. Пізніше драма орієнтувалась на смак більш вибагливого та освіченого глядача. За правління Якова I серед знаті був дуже популярним театр масок. Акторами виступали придворні, на сцену допускались також і жінки. Вистави театру масок при дворі оформлювались із розмахом: пишні костюми й декорації створювались за ескізами «англійського Палладіо» — Ініго Джонса. Він винайшов машину, що обертала сцену (machina versatilis), створив першу в Англії арку просценіуму. З драматургів, що писали для загальнодоступних театрів у жанрі масок довгі роки успішно працював Бен Джонсон. Такі п'єси щедро оплачувались при тому, що звичайний гонорар драматурга за п'єсу для міського театру становив 6—7 фунтів. За правління Карла I вже небагато п'єс писалось саме для загальнодоступних театрів, — їх же репертуар складали твори, створені у попередні роки.", "version_id": "6351610820790435143"},
{"wikidata_id": "Q65204723", "text": "Ясьнівка Опис Довжина потоку приблизно 2,83 км, найкоротша відстань між витоком і гирлом — 2,28 км, коефіцієнт звивистості потоку — 1,24 . Формується багатьма безіменними гірськими струмками. Потік тече у гірському масиві Сколівські Бескиди (зовнішня смуга Українських Карпат). Розташування Бере початок на південно-західних схилах гори Явірника Великого (1123 м). Спочатку тече на південний потім на північний захід понад горою Бескид Верх (965 м) і на висоті 818 м над рівнем моря у селі Верхнячка (колишнє Вижлів) впадає у річку Стрий, праву притоку Дністра.", "version_id": "14581404827471387646"},
{"wikidata_id": "Q12149072", "text": "Рубіжанський хімічний комбінат Історія Засноване 1915 року товариством «Русско-Краска» за бельгійський капітал. У 1918—1923 не працювало, 1931 перетворене на комбінат; 1940 виробляв барвники 14 марок, у тому числі 9 кубових (органічні барвники, нерозчинні в воді). У 1941—1943 роках Рубіжанський хімічний комбінат був частково евакуйований на схід, частково — знищений німцями; відбудову закінчено 1950, разом з цим Рубіжанський хімічний комбінат ґрунтовно реконструйовано і споруджено нові цехи. У 1971 році тут діяло 54 цехи і вироблялося понад 400 видів продукції, у тому числі синтетичні барвники (серед них кубові, які давали 99 % продукції СРСР), важливі продукти для виробництва барвників, напівпродукти для виготовлення пластмас, допоміжні речовини для текстильної промисловості, отрутохімікати, хімічні реактиви, вироби побутової хімія, а також великі тоннажі карбамідних смол, фтолевого ангідриту, беганафталю, амінів тощо. На сьогодні підприємство має назву ТОВ «Рубіжанський барвник» та виробляє препарат ДНОК та змочувач НБ.", "version_id": "8663096892463009066"},
{"wikidata_id": "Q56361618", "text": "Можеєвський Євгеній Іванович Біографія Закінчив Магнітогорське музичне училище та Ленінградську консерваторію. На початку 1960-их — артист естрадного оркестру Ленінградського окружного Будинку офіцерів, оркестру Театру опери та балету. Дружина — Ельза Можеєвська, піаністка-концертмейстер. Наприкінці 1960-их, за нез'ясованих причин, залишив РФ та емігрував до України, де влаштовується викладачем Сумського музичного училиша імені Бортнянського. Засновує оркестрову школу-студію, яка перетворюється на центр неформального музичного життя у місті Суми, де грають джаз та твори західних виконавців. Завдяки богемній зовнішності та немалій творчій свободі, незвичному для закритого обласного міста, стає одним із лідерів молодіжного середовища Сум, виховує низку талановитих музикантів духових інструментів, зокрема відомого сумського тромбоніста В'ячеслава Наливайка, які, у свою чергу, свторили сучасні школи духового естрадного оркестрування Сумського музучилища. 1973 повертається до РФ, де веде спецклас духових інструментів у Челябінському музичному училищі, а з 1999 — завідуючий катедрою оркестрових інструментів. Створив у східному Башкортостані популярний естрадний оркестр, широку мережу майстер-класів для викладачів музичних шкіл краю. Серед учнів — А. Калінін, С. Ремезов, С. Ектов. Член міжнародної Гільдії сурмачів штату Флорида. Автор понад 15 науково-методичних робіт. Має почесну грамоту міністерства культури України. Член журі федеральних та обласних музичних конкурсів РФ.", "version_id": "7851133865632964763"},
{"wikidata_id": "Q2941198", "text": "Кесседі Поп Біографія Кесседі Блейк Поп народилася в Вест-Палм-Біч, штат Флорида. Разом зі старшою сестрою вона, у віці 4 років, вже почала брати уроки вокалу. Потім майбутня співачка брала участь у різних пісенних фестивалях і конкурсах. У 2004 році дівчина почала співати в місцевих групах. Через свою сестру вона познайомилася з Майком Джентайлом і вони створили групу під назвою Blake. Цей проект проіснував недовго. Але Майк і Кесседі хотіли грати і далі, тому вони проводили прослуховування в своєму містечку. Під час цього прослуховування вони знайшли ритм-гітариста Алекса Ліпшау і барабанщика Еліота Джемса. Потім вони познайомилися з бас-гітаристом Майклом (Джерсі) Моріарті і так в 2007 сформувалася група «Hey Monday» в місті Вест-Палм-Біч. Група була відкрита Пітом Вентцем, він почув однин демозапис і захопився цим. Вентц хотів, щоб вони підписали контракт з його лейблом, але Columbia Records теж були зацікавлені в «Hey Monday», тому хлопці підписали спільний контракт з Columbia Records та з Decaydance Records. У 2007 році Кесседі засвітилася в кліпі «Kiss Me» рок-групи New Found Glory, «America's Suitehearts» Fall Out Boy, записала спільний трек «Backseat Serenade» з поп-панк групою All Time Low. Особисте життя У 2010 році Кесседі почала зустрічатися з барабанщиком Раяном Доусоном, який є членом групи «All Time Low». Вони побралися в лютому 2017 року. У липні цього ж року було оголошено, що пара розірвала свої стосунки. Станом на грудень 2017 року співачка почала відносини з британським актором і музикантом Семом Палладіо. Вплив Одного разу в інтерв'ю Кесседі розповіла про виконавців, що вплинула на неї: «Я слухаю все. Я схильна трохи відступати в минуле і слухати таких виконавців, як Наталі Імбрулію, Шанайю Твейн, Мішель Бранч, Авріл Лавінь. А зовсім недавно я захопилася новим альбомом Блейка Шелтона, не буду брехати. Також Гантер Хейс і Тейлор Свіфт.» Співачка також згадує Мартіну Макбрайд, як виконавицю, що вплинула на неї.", "version_id": "218263396342865223"},
{"wikidata_id": "Q499909", "text": "Саксонські війни Ранні війни Сакси виділялися серед племен Німеччини своєю войовничістю і прихильністю до язичницьких культів. Межа франків з ними була погано визначена, бо майже скрізь проходила по голій рівнині, а не по річкових перешкодах. Щодня тут відбувалися вбивства, грабежі та підпали. На державній асамблеї в Вормсі Карл оголосив про початок війни з саксами. В 772 Карл уперше вторгся в Саксонію, зруйнував фортецю Ересбург і скинув поганську святиню - ідола Ірмінсула. В 775 на чолі великої армії Карл досяг землі остфалів і дійшов до річки Окер, взяв заручників і залишив сильні гарнізони в Ересбурзі і Сігібурзі. Наступної весни під тиском у відповідь саксів Ересбург упав. Після цього Карл змінив тактику, вирішивши створити «укріплений рубіж» (марку), який повинен був охороняти франків від вторгнень саксів. В 776 він, знову зміцнивши Ересбург і Сігібург, побудував нову фортецю Карлсбург і залишив у прикордонній зоні священиків для навернення язичників-саксів в християнську віру, яке спочатку йшло досить успішно. В 777 сакси знову були розбиті, і тоді більшість саксонських еделінгів (племінна знать) на зборах в Падерборні визнало Карла своїм повелителем. Повстання Відукінда Тим часом сакси-вестфали, об'єднавшись навколо Відукінда, який в 777 не з'явився в Падерборн, а втік до данського короля Зігфріда, забули свої клятви і показне навернення до християнства, і знову почали війну. В 778, перейшовши кордон біля Рейну, вони піднялися по правому березі річки до Кобленца, все випалюючи і грабуючи на своєму шляху, а потім, навантажені багатою здобиччю, майже без перешкод повернулись назад. В 779 Карл вторгся в Саксонію і пройшов всю країну, ніде не зустрічаючи опору. Знову, як і колись, у його табір з'явилося безліч саксів, які дали заручників і клятви у вірності. Проте король вже не вірив їм. На наступний рік Карлу зі своєю армією і священнослужителями вдалося пройти до самої Ельби - межі між саксами та слов'янами. На цей час у Карла вже був стратегічний план, який зводився, загалом, до підкорення всієї Саксонії через християнізацію. У цьому Карлу дуже допоміг англосакс Віллегад, доктор богослов'я, що приступив до насадження нової віри. Всю Саксонію Карл розділив на адміністративні округи, на чолі яких поставив графів. Для утихомирення слов'ян-сорбів, що напали на прикордонні землі Саксонії та Тюрингії, Карл направив військо, до складу якого вже входили і вірні Карлу сакси. Але в цей час з Данії повернувся Відукінд Саксонський. Вся країна негайно повстала, звівши нанівець усі досягнення Карла. Безліч франків та саксів, що прийняли нову віру, було перебито, а християнські храми зруйновані. Військо, надіслане проти сорбів, потрапило в засідку біля Везера у гори Зюнтель і в битві було майже повністю перебито. Одночасно посилилося невдоволення нововведеннями Карла і у Фризії. Перелом Зиму 784-785 років король провів в Саксонії, в Ересбургу, куди він переселився разом з родиною. Влітку 785 франки перейшли Везер. Знекровлений багатьма поразками Відукінд запросив пощади і зав'язав з Карлом переговори в Бернгау. Восени вожді саксів Відукінд і Аббіо з'явилися до двору Карла в Аттіньї, в Шампані, і хрестилися, причому Карл був хрещеним батьком Відукінда. Сакси присягнули на вірність і отримали з рук короля дари. У війні відбувся перелом. Літопис під 785 роком зазначає, що король франків «підкорив всю Саксонію». Після цього опір переможених став слабшати. Повстання 793 року Однак в 793 на півночі знову спалахнуло повстання, що охопило не тільки Саксонію, але й інші території, на яких жили фризи, авари та слов'яни. В 794-799 роках знову йшла війна, яка мала вже характер винищувальної, що супроводжувалася масовими захопленнями заручників і полонених, яких навертали на рабів і вивозили у внутрішні області королівства. Сакси запекло пручалися, особливо наполегливо в Нордальбінгії. Бажаючи досягти перемоги над ними, Карл уклав союз зі слов'янами-бодричами, ворогами саксів, і знову разом з сім'єю провів зиму 798-799 в Саксонії в районі Везера, де розбив табір, а по суті вибудував нове місто з будинками і палацами, назвавши це місце Герштель, тобто «Стоянка армії». Навесні, покинувши Герштель, Карл підійшов до Міндена і спустошив всю область між Везером і Ельбою, у той час як його союзники бодричі успішно воювали в Нордальбінгії. Влітку 799 король разом з синами відправився в останній похід проти саксів. Сам він залишався в Падерборні. Тим часом Карл Юний завершив утихомирення Нордальбінгії. Як завжди, Карл повернувся до Франції, ведучи з собою безліч саксів з дружинами і дітьми для розселення їх у внутрішніх областях держави. Щоб остаточно замирити саксів, Карл Великий видав (797) новий Саксонський капітулярій, яким скасовувався режим терору, встановлений капітулярієм 785 року, і вводилося рівність франків і саксів перед законом . В Міндені, Оснабрюку, Фердені, Бремені, Падерборні, Мюнстері і Гільдесгеймі були засновані саксонські єпископські кафедри, що належали почасти до Кельнської, почасти до Майнцської єпархії.", "version_id": "14185677942521909206"},
{"wikidata_id": "Q157954", "text": "Мангольд Хімічний склад У надземній частині рослини містяться вітаміни C, B₁, B₂, PP, каротин; солі заліза, магнію, кальцію, фосфору, кобальту; пектинові речовини, клітковина; органічні кислоти, цукри і білки. Медичне значення Мангольд благотворно впливає на діяльність серця, печінки, нирок, шлунка, лімфатичної системи, процеси кровотворення та росту, обмін речовин. Підвищується стійкість організму проти застуди у разі систематичного вживання мангольда. Мангольд — на перших місцях серед рослин, рекомендованих фахівцями для лікування кишечнику і товстої кишки, лімфатичних залоз, нирок, щитоподібної залози, селезінки та підшлункової залози. Вирощування Рослина серед усіх овочевих культур найменш вибаглива до умов вирощування. Завдяки довгому кореню легко переносить посушливий період, так само стійка до знижених температур, паростки не бояться приморозків. Мангольд уже через 25—40 діб після появи паростків дає товарну продукцію, листки постійно поновлюються протягом літа та осені, добре перезимовують і наступного року напровесні вже можуть прислужитися як вітамінна зелень. Рослина славиться врожайністю: з одного квадратного метра можна одержати за сезон до 30 кг листя і до 10 кг черешків, тоді як урожайність шпинату — 5—6 кг. Мангольд не боїться хвороб та шкідників. Буряк листовий — холодостійка і посухостійка рослина. Добре росте на родючому ґрунті. Вирощують її висівом насіння в ґрунт. Сіють листові форми в середині квітня з міжряддями 25—30, а черешкові — 45—60 см. Можна проводити повторний посів у липні. Норма висіву насіння становить 5 г на 1 м². Паростки проріджують, залишаючи рослини в рядку на відстані 8—10, а потім — 15—20 см. Листя прорваних рослин використовують у їжу. Збирають буряк листовий у кінці травня — на початку червня вибірково в декілька прийомів. Урожайність листя становить 2,0—3,5 кг з 1 м². У зи́ми зі сніговим покривом коренеплоди зимують у ґрунті. У цьому випадку навесні вони рано відростають і дають ранню продукцію. Викопані з осені, пересипані землею коренеплоди зберігають у траншеях або підвалах. При необхідності їх висаджують у теплиці для вигонки зелені взимку. На насіння цілі коренеплоди висаджують навесні одночасно з коренеплідними рослинами за схемою 70×30 або 60×30 см. Догляд за рослинами полягає в розпушуванні міжрядь і знищенні бур'янів. Урожайність насіння становить 1,0—1,5 кг з 1 м².", "version_id": "12126013017045748206"},
{"wikidata_id": "Q301528", "text": "Georychus capensis Поширення Вид мешкає в прибережних регіонах Південної Африки, де кількість опадів понад 500 мм. Це підземний вид, що живе в сильно піщаних ґрунтах, прибережних дюнах і піщаному алювію як уздовж річкових систем так і в гірських районах Західної Капскої провінції і Східної Капської провінції. Деякі зразки були знайдені у червоній глині та чорноземному дерні серед гірських пасовищ на краю невеликих болотистих областей. Крім того, відомі знахідки цього виду в антропогенно порушених місцях, таких як поля для гольфа, сади і навіть студмістечко Кейптауна. Морфологія Морфометрія. Довжина голови й тіла: 150—205 мм, довжина хвоста: 15—40 мм, середня вага: 180 грам (максимальна відома для самців: 360, самиць: 326). Опис. Волосяний покрив і відмітини на цьому виді вельми характерні. Тіло буйволяче-помаранчеве, часто з коричневим відтінком, голова має забарвлення від чорно-вугільного до чорно-коричневого, що різко контрастує з білими клаптями на морді, вухах і навколо очей. Нижня частина тіла дещо блідша. М'яке хутро настільки густе, пухнасте й довге, що практично приховує хвіст у багатьох особин. Хвіст має плоский вигляд, тому що волохатий в основному з боків. Кінцівки та хвіст білі. Частковий альбінізм не є рідкістю. Зовнішні вуха представлені круглими отворами оточеними потовщеною шкірою по краях. Кігті помірно розвинені й відносно слабкі. Різці білі. Як правило, є три пари молочних залоз, але чотири пари не є незвичайним. Генетика Каріотип характеризується диплоїдним числом 2n=54. Поведінка Проводить майже все своє життя під землею. Система нір складається з окремих тунелів близько 130 метрів довжиною із середнім діаметром 10 см. Мабуть різці використовуються більше ніж кігті для риття, особливо в твердому ґрунті. Земля з тунелів викидається через інтервали, явно вказують на лінії розкопок. Основна нора в кінцевому підсумку веде до приблизно кульової камери з гладкими стінками, в якій цей землекоп зберігає бульби, коріння і цибулини. Говорять що він відкушує «вічка» цибулин та бульб, щоб запобігти їх від проростанню. У дослідженнях диких тварин у неволі знайдено, що дорослі живуть поодинці. Їх системи нір іноді проходять у метрі одна від одної, але вони не з'єднуються. Якщо двох дорослих взяти разом, буде боротьба, яка, якщо її дозволялось продовжити, призводить до смерті. У червні (зима в Південній Африці), самці починають барабанити задніми ногами, очевидно, сигналізуючи про початок репродуктивного сезону, а самиці в кінцевому підсумку відповідають. Самець може барабанити безперервно до двох хвилин, по черзі обома ногами по підлозі своєї нори з темпом близько 26 ударів в секунду; темп самиць становить всього близько 15 ударів за секунду. На додаток, барабаніння мабуть служить територіальним попередженням, хоча така активність значно скорочується поза сезоном розмноження. Життєвий цикл Фактичне розмноження відбувається з серпня по грудень. Самиці можуть давати два приплоди протягом сезону. Вагітність триває 44 днів. Народжується в середньому 5,9 (від 3 до 10) малюків. При народженні вони важать 5-12 грамів, є 30-40 мм завдовжки і голі. Після 9 днів життя вони повністю вкриті хутром і їхні очі вже відкриті; на 17 день вони можуть їсти тверду їжу, розмірів дорослих молодь досягає за близько 260 днів. Статева зрілість досягається на 10 місяць, деякі дикі особини живуть не менше 3 років. Загрози та охорона Серйозних загроз для виду нема, зустрічається в кількох природоохоронних територіях.", "version_id": "5294509566326219732"},
{"wikidata_id": "Q314865", "text": "Даріус Васселл Клубна кар'єра Народився 13 червня 1980 року в місті Бірмінгем. Вихованець футбольної школи клубу «Астон Вілла». Встановив рекорд молодіжної команди клубу, забивши 39 м'ячів в одному сезоні. Дебютував за дорослу команду в серпні 1998 в грі проти «Міддлсбро», яка закінчилася перемогою 3:1. З 2001 року став регулярно з'являтися на полі. Всього провів в рідній команді сім сезонів, взявши участь у 162 матчах чемпіонату. Крім того, 2001 року виборов з командою титул володаря Кубка Інтертото. У липні 2005 року за 2 мільйони фунтів був проданий в «Манчестер Сіті». Перші три сезони регулярно грав в основному складі, але в сезоні 2008/09 перестав з'являтися на полі. Всього відіграв за команду з Манчестера чотири сезони своєї ігрової кар'єри, зігравши у 103 матчах Прем'єр-ліги. У липні 2009 року на правах вільного агента перейшов в турецький «Анкарагюджю» і протягом сезону 2009/10 провів 22 матчі в Суперлізі. Протягом 2010—2012 років виступав за «Лестер Сіті». За цей час встиг відіграти за команду з Лестера 44 матчі у Чемпіоншіпі. 29 жовтня 2011 року він отримав серйозну травму коліна в матчі проти «Вест Гем Юнайтед» і вилетів до кінця сезону. Через це 30 червня 2012 року гравцю не було запропоновано новий контракт і він покинув клуб. Після цього Васселл тривалий час залишався без клубу, поки не заявив про завершення професійної кар'єри 28 січня 2016 року, у віці 35 років. Виступи за збірну 1998 року дебютував у складі юнацької збірної Англії, взяв участь у 5 іграх на юнацькому рівні. Протягом 1999–2001 років залучався до складу молодіжної збірної Англії. На молодіжному рівні зіграв у 11 офіційних матчах, забив 1 гол. 13 лютого 2002 року дебютував в офіційних матчах у складі національної збірної Англії в товариській грі проти збірної Нідерландів. Влітку того ж року був включений в зявку на чемпіонат світу 2002 року в Японії і Південній Кореї, на якому зіграв у трьох матчах. Згодом у складі збірної був учасником чемпіонату Європи 2004 року у Португалії. В матчі чвертьфіналу проти господарів не забив вирішальний післяматчевий пенальті, програвши дуель голкіперу Рікарду, внаслідок чого англійці вилетіли з турніру. Після цього до лав збірної не викликався. Всього протягом кар'єри у національній команді, яка тривала усього 3 роки, провів у формі головної команди країни 22 матчі, забивши 6 голів.", "version_id": "9661234929019211018"},
{"wikidata_id": "Q12086461", "text": "Бій за Вознесенськ Перебіг бою Напередодні бою частини Української армії перебували у важкому стані через нестачу боєприпасів. Два більшовицькі бронепотяги обстрілювали їх з гармат і кулеметів. На позиції Чорних запорожців під прикриттям кулеметів насувалися 250 курсантів школи червоних командирів. 25-річний командир Окремого кінного запорозького республіканського полку (кінний полк Чорних запорожців) Петро Дяченко (родом з села Березова Лука Миргородського повіту, Полтавщина), важкохворий на тиф, лежав у критому фургоні. Кулеметник Петро Первухин з Харківщини ще раніше вистріляв усі набої, підпустивши ворожу лаву на приціл і розстрілявши її. Заступник Дяченка поручник Карліс Броже (латиш за національністю) атакував ворога двома сотнями, але під сильним вогнем бронепотягів мусив повернутися. Настала загроза знищення. Перемагаючи недугу полковник Дяченко з останніх сил повів Чорних запорожців у бій. У цей час гармаш чорних запорожців останніми двома стрільнами підбив ворожий бронепотяг. Побачивши це, другий бронепотяг більшовиків поспішив за закрут залізниці. Запорожці-чорношличники з чорними прапорцями на списах та чорним знаменом «Україна або смерть» влетіли, проскочивши лаву зсередини і з боків, знищивши всіх. Козаки раділи торжеством блаженних. Кулеметник Петро Первухин згадував: «Один упав на коліна і обіймає кулемет та плаче як мала дитина. Інші… підіймають руки вгору, до Бога, плачуть з радости та моляться… Були й такі, що, обладувавшись набоями, кричали: „Тепер ходіть! Хоч із самим чортом, не то що із Троцьким, дамо собі раду!“ … Цієї картини не можу описати, бо і сам з радости не знав, що роблю. Напевно, коли б мій батько тоді побачив мене, то сказав би: „О Боже, здуріла дитина!“» Результати бою Цією відчайдушною атакою Чорні запорожці відкрили дорогу до Вознесенська та його скарбів. Генерал Михайло Крат свідчив, що тоді було захоплено 2 мільйони рушничних набоїв, 32000 гарматних, 28 гармат, 5000 рушниць, 4 кулемети тощо.", "version_id": "918888184973920402"},
{"wikidata_id": "Q12149488", "text": "Рутинський Михайло Йосипович Миха́йло Йо́сипович Рути́нський (1976, Городок Хмельницької області) — український географ. Кандидат географічних наук. Доцент кафедри туризму Львівського національного університету імені Івана Франка. Лауреат видавництва «Смолоскип» заохочувальної премії за роман «Сини Бористена» 1999 року. Критика автора …майже 50 помилок фактологічного характеру. їх можна умовно розділити на три групи: вигадані міфи радянської доби, які м'яко перекочували в сучасну українську історіографію, масові помилки в незвичних іменах і прізвищах, перекручення середньовічних титулів, термінів і даних…", "version_id": "16290732255186291805"},
{"wikidata_id": "Q12099568", "text": "Дарницький шовковий комбінат Продукція Основна продукція: шовкові тканини різного призначення (платтяні, костюмно-платтяні, блузкові, підкладкові, корсетні, краваткові, технічні, ворсові (штучне хутро, плюш), гобеленові для оббивання меблів). Історія Будівництво почато у 1947 році. У 1948 році одержано першу продукцію; 1968 року завершено реконструкцію підприємства. В 1977 році на комбінаті вироблено 63 млн м шовкових і 2 млн м бавовняних тканин (1970 року відповідно — 51 млн м і 1,6 млн м). Комбінат обладнано найновішим устаткуванням, зокрема встановлено близько З тисяч сучасних ткацьких верстатів, з них 1374 пневматичні, 2 лінії для немнучкого оброблення тканин, лінія для оздоблення хутра, плюшу та інше. Дарницький шовковий комбінат нагороджено орденом Леніна (1966). У 90-х підприємство фактично припинило існування. У 2001 році один із цехів комбінату перетворили на торговельний комплекс «Даринок», а через 13 років тут заснували «Арт-завод Платформа». Основним інвестором обох локацій вважається ізраїльський бізнесмен, власник компанії City Capital Group Офер Керцнер. Спочатку, у 2014 році поблизу метро «Лісова» провели перший фестиваль вуличної їжі. Крім популярних фестивалів «Вулична їжа» та «Білі ночі» на «Платформі» проводять інші культурні та благодійні заходи. У майбутньому екс-шовковий комбінат має перетворитися на сучасний багатофункціональний кластер. Зараз на території, на якій були розташовані виробничі потужності підприємства, діє мистецько-освітній кластер Арт-завод Платформа.", "version_id": "674868792842670942"},
{"wikidata_id": "Q12134914", "text": "Облапська сільська рада Склад ради Сільська рада складається з 14 депутатів та голови. Склад ради: 8 депутатів (57.1%) — самовисуванці, 4 депутати (28.6%) — від Народної партії та ще двоє депутатів (14.3%) від Народного Руху України. Географія Сільська рада знаходиться в північно-західній частині Ковельського району та граничить з Старовижівським районом. Вся територія сільради належить до басейну річки Турія, зокрема невелика південна частина — до її правої притоки річки Рудка. Через село Мислина та біля села Облапи проходить автошлях європейського значення E85, що з'єднує Егейське та Балтійське моря, в межах України траса має назву М19, ділянка Ковель—Ратне.", "version_id": "15371043707937638939"},
{"wikidata_id": "Q20088731", "text": "Дерепа Сергій Павлович Біографія Сергій Дерепа народився 22 вересня 1955 року. У дитинстві він захоплювався футболом і займався у спецгрупі київського «Динамо» (тренер — Євген Котельников) Освіту здобув на російському відділенні філологічного факультету Київського державного університету імені Т. Г. Шевченка. По тому став співробітником відділу новин Українського радіо, де працював два з половиною роки. У 1980 році на республіканському телебаченні з'явилось одне вакатне місце. Як розповідав Сергій Дерепа, він прийшов на співбесіду до головного редактора і його прийняли на роботу. Він почав працювати у спортивній редакції з 1 лютого 1980 року. Працював над матеріалами для інформаційних передач, що, за його словами, давало можливість професійного зростання. Коментаторську роботу почав із Літніх Олімпійських ігор 1980 року у Москві. Сергій Дерепа коментував футбольні матчі та інші спортивні події на УТ-1 (тепер — UA: Перший). Залучався до коментування хокейних, баскетбольних матчів, змагань з регбі, важкої атлетики, а також Олімпійських ігор. Працював спортивним коментатором близько 30 років. За свою діяльність був нагороджений відзнакою «Золотий мікрофон» у 2002 році, відзнакою Федерації футболу України «За вагомий внесок у розвиток українського футболу», яку отримав першим серед українських спортивних коментаторів, а також був почесним працівником національного телебачення України. В останні роки життя Сергій Дерепа хворів. Помер Сергій Дерепа 26 січня 2019 року у віці 63 років. За словами, його друга, Валентина Щербачова, у нього відірвався тромб. Прощання відбудеться 29 січня 2019 року.", "version_id": "11133356004031209586"},
{"wikidata_id": "Q667436", "text": "Lissodelphis Етимологія грец. λισσός — «гладенький»; грец. δελφίν — «дельфін». Назва роду описує конкретну характеристику, а саме відсутність спинного плавника. Морфологія Впізнавані через відсутність спинного плавника. Обидва види мають тонкі тіла, невеликі, загострені плавники і невеликі хвости. Забарвлення чорне. Обидва мають білі животи, проте, площа білого забарвлення у південного виду охоплює набагато більше тіла — у тому числі боки, ласти, дзьоб. У L. borealis самці сягають довжини 220 см, самиці 200 см. У L. peronii самці сягають довжини 250 см, а ваги 100 кг, а L. borealis 80-90 кг. Поведінка Живуть у великих групах, від кількох сотень аж до 3000 особин. Обидвох видів, часто бачать у безпосередній близькості від інших дельфінових. Можуть бути як дуже активними так і дуже тихими. Зазвичай уникають човна, але іноді пливуть уздовж по хвилях. Обидва види належать до найбільш швидких плавців. Вони досягають швидкості 40 км/год і можуть стрибати на близько 7 метрів у довжину. Життєвий цикл Живуть близько 40 років.", "version_id": "2522370027338331595"},
{"wikidata_id": "Q2387598", "text": "Яшвіль Лев Михайлович Біографія Народився 6 (17 серпня) 1772 року. Походив із грузинського княжого роду. За царювання імератриці Катерини II разом зі старшим братом князем Володимиром в 1784 році був відправлений до Росії для навчання військовій справі в Артилерійський та інженерний шляхетський кадетський корпус. Службу розпочав 12 травня 1786 року, по закінченню навчання. Був направлений багнет-юнкером в Бомбардирський полк. Брав участь у російсько-турецькій війні 1787—1792 років (в 1787 році при захисті Кінбурна і при облозі Очакова, при облозі і штурмі Акермана (вересень 1789 року), Бендер (листопад 1789 року) і Ізмаїла (грудень 1790 року). В 1787 році за бойові заслуги отримав чин поручика. За відзнаки під час придушення Польського повстання 1794 року нагороджений орденом Святого Георгія 4-го ступеня. В 1794—1799 роках — в кінній артилерії, 1799 року в лейб-гвардії Артилерійського батальйону, капітани гвардії. З 1800 року в лейб-гвардії кінно-артилерійського батальйону, з травня 1800 року — полковник. З 1803 року в 1-му кінно-артилерійському батальйоні. В 1805—1806 роках командир роти 1-го кінно-артилерійського батальйону. В 1806 році переведений у 6-у бригаду. Учасник французьких кампаній 1805—1807 років. Воював під Вішау, Гейльсбергом, Аустерліцем, Пултуськом, Прейсіш-Ейлау, Гуттштадтом, Фрідландом. За відзнаки при Фрідланді нагороджений орденом Святого Георгія 3-го ступеня. 16 березня 1808 року отримав звання генерал-майора. На початку Франко-російської війни 1812 року командував 4-ю артилерійською бригадою у складі 1-го піхотного корпусу генерала П. Х. Вітгенштейна. Брав участь в ар'єргардних боях при Якубові, Клястицях, Головчиці, Смолянах, Борисові. 24 серпня 1812 року за відзнаку у битві при Головчино отримав звання генерал-лейтенанта. З 1813 року — начальник артилерії головної діючої армії і в цій якості брав участь у кампанії 1813—1814 років. Керував артилерією під Лютценом, Бауцені, в Шампані. У 1816—1832 роках командувач артилерією 1-ї армії. З 1 січня 1819 року — генерал від артилерії, з 1831 року — генерал-ад'ютант. Учасник придушення Польського повстання 1831 року. З 1832 року — член Військової ради. З липня 1832 року у відставці за хворобою. Помер 19 квітня (1 травня) 1836 року. Похований в Києві на цвинтарі Видубицького монастиря.", "version_id": "2933260496690465017"},
{"wikidata_id": "Q12160381", "text": "Телерадіокур'єр «Телерадіокур'єр» — український повнокольоровий фаховий часопис для працівників радіо й телебачення, що виходив друком в 1996–2012. Поруч із часописами «Журналіст України» і «Телекритика», «Телерадіокур’єр» належить до найпопулярніших та авторитетних серед працівників різних видів ЗМІ видань. Видавався в 1996-2012 п'ять разів на рік на 52-х сторінках. Гаслом журналу було: «ЗМІ для ЗМІ. Професіоналам є про що поговорити». Шеф-редактор — Василь Яцура. Вміст Журнал знайомив читачів із відомими працівниками телерадіоіндустрії, порушував проблеми тогочасних ЗМІ, пов'язані із роздержавленням, переходом на цифровий формат мовлення та мовлення в мережі Інтернет, а також процесами холдингізації засобів масової інформації. Значну увагу приділяв проблемі мовної безграмотності українського телерадіоефіру, його зросійщення; порушенням журналістами професійних етичних норм; заангажованості мас-медіа. Видавався однойменним підприємством.", "version_id": "3646848487197223426"},
{"wikidata_id": "Q1077989", "text": "Бйон (Манш) Економіка 2010 року серед 255 осіб працездатного віку (15—64 років) 188 були активними, 67 — неактивними (показник активності 73,7%, у 1999 році було 69,9%). З 188 активних мешканців працювало 178 осіб (97 чоловіків та 81 жінка), безробітними було 10 (7 чоловіків та 3 жінки). Серед 67 неактивних 9 осіб було учнями чи студентами, 45 — пенсіонерами, 13 були неактивними з інших причин. У 2010 році в муніципалітеті числилось 173 оподатковані домогосподарства у яких проживали 399,0 особи, медіана доходів виносила 17 823 євро на одного особоспоживача", "version_id": "4039965093309389682"},
{"wikidata_id": "Q299629", "text": "Леон Мба Життєпис Був представником етнічної групи фанґ. Після навчання у семінарії працював у колоніальній адміністрації як митний агент. 1958 року керував процесом політичної інтеграції Габону до Франко-африканського Співтовариства. Став главою держави після здобуття незалежності від Франції 17 серпня 1960 року. 1964 року відбувся перший та єдиний військовий переворот в Габоні, Леона Мба було викрадено. Втім, уже за два дні союзники допомогли відновити його на посаді президента. Був обраний депутатом парламенту в березні 1967 року, а в листопаді того ж року помер від раку в Парижі. На посту президента його замінив віце-президент Альбер Бернар Бонго (пізніше узяв ім'я Омар Бонго).", "version_id": "3347153293306673160"},
{"wikidata_id": "Q12169305", "text": "Чемеркін Сергій Григорович Біографія Сергій Чемеркін народився 19 листопада 1964 р. у с. Підгайці Луцького р-ну Волинської області. 1985–1990 рр. — навчання в Одеському державному університеті на філологічному факультеті. Після закінчення університету певний час працював в Ізмаїльському державному педагогічному інституті (1990–1992 рр.). З 1992 до 1995 рр. — аспірантура Інституту української мови НАН України. Після закінчення аспірантури і захисту кандидатської дисертації «Типологія фонологічних систем західнополіських говірок» працює в Інституті. З 1996 року — у відділі стилістики та культури мови. З 2010 р. — старший науковий співробітник. Наукові інтереси Досліджує українську мову в мережі Інтернет. У колі наукових інтересів — стилістична система української мови. С. Чемеркін акцентує увагу на тому, що кожен із стилів у інтернет-комунікації, зазнаючи трансформацій, втрачає одні стильові визначальні ознаки і набуває інших. Одним із різновидів розмовного стилю в Інтернеті є так звана функціонально усна розмовна мова — писемна форма розмовної комунікації, у якій використано особливі засоби відтворення інтонації, міміки тощо. Сакральний стиль, що обслуговує здебільшого християнську релігійну течію (переважно православ'я), в Інтернеті набуває виразних ознак інших релігійних конфесій, які в Мережі представлені значно потужніше, ніж у реальному житті. У офіційно-діловому стилі в Інтернеті надзвичайно активізувалися такі жанри, як автобіографія, анкета, резюме, суттєво зазнаючи впливу розмовної мови. Художній стиль української мови в Інтернеті завдяки креолізації художніх текстів має потужніші можливості для створення системи образів. Зокрема, до таких засобів належать елементи техно. Текстове оформлення наукового стилю в Інтернеті вирізняється суттєвим нашаруванням розмовної мови і гіпертрофічним розвитком таких жанрів, як коментар, рецензія. Розмовність характерна і для публіцистичного стилю в Інтернеті. Завдяки технічним засобам візуалізації, зокрема, електронному гіпертексту, що дав змогу чітко позначити вузли переходу з одного текстового рівня на інший, зросла роль мовних одиниць, що формують цей вузол переходу, — їх комунікативна, стилістична вага. Активне послугування електронним гіпертекстом дало змогу формувати нові текстові масиви — із складною текстовою архітектурою, з наявністю різних семіотичних компонентів, із мультилінгвальною структурою. С. Чемеркін зазначає, що вивчення цих одиниць неможливе без застосування стилістики гіпертексту, а також інших галузей лінгвістичних і нелінгвістичних знань.", "version_id": "1867566361524359265"},
{"wikidata_id": "Q16713788", "text": "Піраміда Закревського Піраміда Закревського (Березоворудська піраміда)— родова усипальниця родини Закревських у формі єгипетської піраміди, побудована Гнатом Закревським. Розташована в селі Березова Рудка, Полтавської області. Побудована в кінці XIX в. юристом Гнатом Закревським, який перебував на службі в імператора Олександра III, був членом масонської ложі і захоплювався єгипетською культурою. У поховальному спорудженні поєднувалися класичні форми єгипетської піраміди і язичницька атрибутика з православними символами. Вхід в каплицю «охороняла» привезена Закревським з Єгипту статуя богині Ісіди, а на портику над входом розташовувався православний хрест. По центру зали знаходився православний вівтар з великим кам'яним хрестом. І. Закревський помер у 1906 р. в Єгипті, його забальзамоване тіло було доставлено в Березову Рудку і поховано в мавзолеї. Ця піраміда є одним з трьох споруд цього типу на території України (див. Паркові піраміди України). За радянської влади каплиця була спаплюжена і розграбована, була перетворена на комору. Зараз споруда в поганому стані. Закревський Гнат Платонович Закревський — обер-прокурор 1 департаменту права Сенату, автор ряду статей у журналі «Цивільного і Кримінального права» та ін. Рід Закревських внесений у родовідні книги Володимирської, Катеринославської, Полтавської, Петербурзької, Саратовської, Симбірської, Смоленської та Чернігівської губерній. Посол Росії часів імператора Олександра III в Єгипті.", "version_id": "7100982851256726724"},
{"wikidata_id": "Q223799", "text": "Інформаційне агентство Росії «ТАРС» Російська Федерація На основі ТАРС у січні 1992 було створено телеграфне агентство Росії (ІТАР-ТАРС). Після початку російської збройної агресії проти України, та по ходу путінської реставрації Радянського Союзу, агенції була повернута стара радянська назва — ТАСС. Фальсифікації, перекручення Багаторазово звинувачений у корупції президент ФІФА Йозеф Блаттер, який з 25 вересня 2015 знаходиться під кримінальним провадженням з боку швейцарської прокуратури, а також тимчасово відсторонений від влади Комісією з етики ФІФА, зробив сенсаційне визнання у вигляді інтерв'ю агентству ТАСС 28 жовтня 2015. Одночасно було опубліковане інтерв'ю Блаттера аналогічного змісту, яке він дав британському часопису Financial Times В обох інтерв'ю Йозеф Блаттер визнав, що надання прав Чемпіонату світу світу з футболу 2018 Росії стало результатом внутрішньої таємної домовленості верхівки ФІФА. Але ТАСС перекрутила цитату Блаттера, переклавши фразу «внутрішня домовленість» як «внутреннее убеждение», що дозволило міністру спорту і голові Російського футбольного союзу Віталію Мутко та іншим державно-футбольним функціонерам далі всіляко перекручувати («вільно інтерпретувати») сенс та зміст цитати Блаттера на користь замішаного в цій кримінальній справі російського державного та спортивного керівництва.", "version_id": "2673006709172206319"},
{"wikidata_id": "Q184564", "text": "Альдостерон Альдостерон — основний мінералокортикоїдний гормон, що синтезується кірковою речовиною надниркової залози. Сприяє затримці натрію та бікарбонатів, виділенню іонів калію та водню і вторинній затримці води. Найактивніший з мінералокортикоїдів. Мінералокортикоїдна активність альдостерону перевершує аналогічну активність інших мінералокортикоїдів більш ніж в 100 разів. Біосинтез і секреція альдостерону наднирниками характерні в основному для наземних тварин. Припускають, що утворення альдостерону наднирниками в процесі еволюції сталося внаслідок посилення мінералокортикоїдних властивостей кортикостерона шляхом введення в його структуру 13-Альдо-групи. Механізм дії альдостерону подібний до механізму дії інших стероїдних гормонів. Клітини-мішені містять специфічні рецептори, що зв'язують альдостерон. Утворений гормон-рецепторний комплекс зв'язується з хроматином і регулює швидкість транскрипції специфічних генів. Хоча специфічні генні продукти не були виявлені, однак відомо, що для прояву ефекту альдостерону потрібно синтез РНК і білка. Підвищення рівня альдостерону може призвести до збільшення об'єму плазми, набряків та гіпертензії. Регуляція секреції відбувається не тільки завдяки зменшенню концентрації натрію, але й з допомогою ренін-ангіотензин-альдостеронової системи.", "version_id": "1410742030210905819"},
{"wikidata_id": "Q1101167", "text": "Сен-Сольв (Нор) Економіка 2010 року серед 7281 особи працездатного віку (15—64 років) 5202 були активними, 2079 — неактивними (показник активності 71,4%, у 1999 році було 66,0%). З 5202 активних мешканців працювало 4628 осіб (2402 чоловіки та 2226 жінок), безробітними було 574 (274 чоловіки та 300 жінок). Серед 2079 неактивних 700 осіб було учнями чи студентами, 572 — пенсіонерами, 807 були неактивними з інших причин. У 2010 році в муніципалітеті числилось 4588 оподаткованих домогосподарств у яких проживали 10938,0 особи, медіана доходів виносила 18 477 євро на одного особоспоживача", "version_id": "12096156068117850344"},
{"wikidata_id": "Q12105555", "text": "Закрутка Закрутка, закрутень, також завертка, завивка, завитка, завиття — завиваний, закручений, сплутаний чи зв'язаний вузлом жмуток стеблин незжатого хліба. Наявність на незжатому полі «закрутки» («закрутня»), за українськими народними уявленнями, розцінювалось як поганий знак, як присутність і дія «нечистої сили». Вважалося, що нечиста сила перенесе врожай з цього поля в засіки відьми, яка зробила закрутку, або відьма зробила «закрутку» щоб згубити власника поля, який може захворіти та вмерти, якщо спробує знешкодити «закрутку» самостійно або буде їсти хліб з поля, де її знайшли. Доторкатися до закрутки вважалось небезпечним, тому її накривали гноєм, іноді обгороджували осиковими кілками або спалювали просто на полі. Також для знешкодження «закруток» часто запрошували людей, що мали репутацію знахарів, відьом тощо.", "version_id": "3623304202154869362"},
{"wikidata_id": "Q12150326", "text": "Саліванов Олег Григорович Пісні «Бути чи не бути» — визнана найкращою піснею 2005 року, (виконує нар. Арт. України Надія Шестак). «Калиновий гай» — визнана Національною телерадіокомпанією України найкращою піснею 2009 року (виконує засл. Арт. України Інна Андріяш). «Край дитинства» — визнана Всесвітньою службою «УТР» найкращою піснею про матір в 2010 році (виконує засл. Арт. України Інна Андріяш). «Новий Рік» — виконують: нар. арт. України Олександр Василенко, нар. арт. України Анатолій Гнатюк, засл. арт. України Віктор Кошель, Каріна Плай, Олена Хижня, Лариса Руснак (2009 рік). «Я в жіті спав!», «Осіння пісня» — у виконанні нар. арт. України Віктора Шпортько. «Я тім щасливий …», «Два шляхи», «Сьогодні Знову падає сніг» — у виконанні нар.арт. України Олександра Василенка. «Червона калина», «Бережіть насіння», «Гуцулка Марічка», «Вміють очі Говорити» — у виконанні засл. арт. Украини Павла і Петра Приймаків. «Літній день», «Повір» — у виконанні соліста Ансамблю збройних сил України Сергія Юрченко. «Вечір», «Колискова» — у виконанні лауреата всеукраїнських та міжнародних конкурсів Руслани Лоцман. «Ожіємо, брати!» — у виконанні заслуженого Народного хору України ім. Г. Верьовки. та інші менш відомі Концерти 20 листопада 2011 відбувся знаковий в історії культурного життя України концерт — вечір пам'яті українського поета-дисидента Івана Юхимовича Коваленка і презентація музичного альбому Олега і Вікторії Саліванових «Я тім щасливий…». Концерт проходив у Колонній залі Національної філармонії України, були виконані твори Олега Саліванова на вірші Івана Коваленка у супроводі Національного академічного оркестру народних інструментів (художній керівник та головний диригент — народний артист України, лауреат Національної премії України імені Тараса Шевченка Віктор Гуцал), Державного академічного естрадно -симфонічного оркестру України (головний диригент — Микола Лисенко) та Українського народного хору імені Станіслава Павлюченка Київського національного університету культури і мистецтв (художній керівник — Олена Скопцова). Всього в концерті взяли участь понад 150 виконавців! У переповненій глядацькій залі були присутні дочка і онуки Івана Коваленка, його земляки-боярчани, дисиденти Євген Сверстюк і Василь Овсієнко, представники музичних кіл України та видатні громадські діячі. Концерт був записаний для монтажу телевізійної версії і показаний на телеканалі Глас. З регулярних концертів Олег Саліванов бере постійну участь в проекті Юрія Дубинського «При свічках» — проводить протягом року концерти гітарної класики, відкриваючи світ музичної гармонії в напівтемряві театральній студії при світлі свічок, в оточенні культурної еліти міста. Концерти групи Після дощу проходять на найкращих музичних майданчиках Києва. Навесні 2012 року пройшла серія концертів в джаз-клубі Cotton Club, також відбувся незвичний виступ в арт-кафе БеседніZzа, епізоди якого потрапили в youtube і соціальні мережі. У складі групи грають Олег Саліванов (гітара, вокал), Валерій Дубровін (клавішні), Георгій Поволоцький (ритм-секції, вокал), Сергій Скарбовський (гітара, вокал). Педагогічна діяльність Олег Григорович Саливанов — професійний гітарист, веде клас гітари в ДМШ № 3, і ДМШ № 31 у Києві. Серед його учнів є лауреати міських, всеукраїнських та міжнародних конкурсів, професійні гітаристи. Має свою методику навчання з початківцями. Постійно пише для своїх учнів етюди і п'єси. У 2012 році офіційно вийшли в світ нотні збірки його творів для гітари, і збірник пісень «Я тім щасливий …». Проекти та співробітництво Олег Саліванов, як продюсер, впроваджує в життя різноманітні проекти: проводить записи аудіоальбомів для виконавців, записує авторські альбоми для поетів, організовує проведення сольних концертів, є організатором пісенних і гітарних конкурсів, проводить консультації з продюссеркої діяльності. Композиторський талант Олега Саліванова проявляється в написанні пісень на власні вірші і вірші класиків світової літератури. В архіві творів є пісні і акомпанемент до творів Гарсіа Лорка, Марини Цвєтаєвої, Івана Коваленка, також активно співпрацює із сучасними поетами Євгеном Євтушенком, Борисом Олійником, Світланою Суворовою, Тетяною Ковальчук, Віталієм Приймаченко, Олегом Надєляевим. Запрошує до співпраці молодих обдарованих поетів.", "version_id": "1952234077172446657"},
{"wikidata_id": "Q1827405", "text": "Союз 7K-T Історія створення У другій половині 1969 р. в ЦКБЕМ (колишнє ОКБ-1) розгорнулися роботи зі створення довгострокової орбітальної станції (ДОС). Для доставки на станцію екіпажів потрібний транспортний корабель, і тоді було вирішено створити його на базі 7К-ОК. Цей варіант «Союзу» отримав позначення 7К-Т (транспортний) та індекс 11Ф615А8. Заводська нумерація кораблів 7К-Т була почата з № 31, тому що в цей час ще виготовлялися 7К-ОК і останній з них мав № 21. Перші дві станції ДОС мали льотний ресурс усього лише 90 діб, тому на кожну станцію планувалося виконати по дві експедиції. З цією метою в ЦКБЕМ було розпочато виготовлення кораблів № 31, № 32 для ДОС-1 та № 33, № 34 для ДОС-2. 7К-Т відрізнявся від 7К-ОК головним чином наявністю нового активного стикувального агрегату з внутрішнім люком-лазом, який дозволяв космонавтам переходити на борт орбітальної станції, не виходячи у відкритий космос. Екіпаж корабля 7К-Т, також як і 7К-ОК, складався з трьох космонавтів (без скафандрів). Час автономного польоту корабля становило до 3 діб, а в складі орбітальної станції — до 60 діб. Для запуску 7К-Т використовувалася РН «Союз» (11А511), а з 1975 р. — вдосконалена РН «Союз-У» (11А511У). 7К-Т був створений у найкоротші терміни. На початку 1970 р. був випущений його ескізний проект, а вже через рік корабель стартував у космос. Безпілотні пуски було вирішено не проводити, а відразу почати льотні випробування з екіпажами на борту. Проміжний етап 19 квітня 1971 на орбіту було виведено першу у світі орбітальна станція ДОС-1, яка спочатку називалася «Зоря», але потім отримала офіційну назву «Салют». 23 квітня 1971 до станції стартував «Союз-10» (№ 31) з першою експедицією, яка повинна була працювати на станції протягом 22-24 діб. «Союз-10» зістикувався з «Салютом», але через ушкодження стикувального агрегату корабля під час стиковки космонавти не змогли перейти на борт орбітальної станції і змушені були повернутися на Землю. 7 травня 1971 за підсумками розбору польоту «Союзу-10» Держкомісія прийняла рішення виконати, як і планувалося, дві експедиції на ДОС-1. Корабель № 32 вже був готовий до старту, а машину № 33, що призначалася спочатку для ДОС-2, було вирішено терміново готувати до відправки на космодром. 6 червня 1971 стартував «Союз-11» (№ 32), який успішно доставив на станцію її перший екіпаж. У цей час почалася безпосередня підготовка наступної експедиції на ДОС (А. Леонов, Н. Рукавишников, П. Колодін), яка повинна була стартувати 20 липня 1971 на кораблі № 33 (тривалість польоту 25 діб). Однак при посадці «Союзу-11» сталася трагедія. Через нештатного відкриття піроклапана системи дихальної вентиляції СА розгерметизувався, і космонавти Добровольський Георгій Тимофійович, Волков Владислав Миколайович, Пацаєв Віктор Іванович загинули. Старт наступного екіпажу був скасований. Почалося розслідування катастрофи. За результатами роботи Урядової аварійної комісії було прийнято ряд заходів щодо підвищення заходів безпеки для екіпажу на всіх ділянках польоту. Зокрема, для забезпечення безпеки екіпажу під час динамічних операцій (старт, стикування, розстикування, посадка) було вирішено використовувати модифікований висотний авіаційний скафандр «Сокіл (скафандр)», що отримав назву «Сокіл-К» (космічний). Була також розроблена система для підтримки життєдіяльності космонавтів у скафандрах і введена система наддуву СА в разі його розгерметизації. Такі суттєві доопрацювання корабля, Що проводилися Протягом року, фактична призвели до Створення Нової модіфікації 7К-Т (у позначенні та індексі Це ніяк НЕ позначені). Після доопрацювання «Союз» ставши двоміснім. І трохи поважчав (на 100 кг), хоч конструктори і боролися зі збільшенням маси корабля (зокрема, булі зняті сонячні батареї, так як акумуляторної батареї вистачало на дводобовий політ до станції). Етап перевірки вдосконаленнь Після катастрофи «Союз-11» залишився корабель № 33, природно, що його вже не можна було запускаті в пілотованому режімі. Тому Його допрацювалі з урахуванням рекомендацій аварійної комісії І переробили в автоматичний корабель. При цьому в його заводському номері додалася літера «А» (автоматичний) — № 33А. Цей корабель був запущений в червні 1972 р. для випробувань в автономному польоті. Після цього було прийнято рішення відновити пілотовані польоти «Союзів» і ДОС «Салют». Тепер потрібно було щось робити з кораблями, які були виготовлені ще в 1972 р. для ДОС-2, а потім призначалися для ДОС-3. Ресурс зберігання багатьох бортових приладів і пристроїв минав, і вимагалося або запускати кораблі, або їх розбирати, оснащувати новими приладами і проводити заново весь цикл передстартових випробувань. Держкомісія прийняла рішення запустити всі три кораблі в безпілотному варіанті для проведення повномасштабних випробувань 7К-Т. При цьому самі «старі» машини — № 34 і № 35 були перероблені в автоматичні кораблі і придбали літеру «А»: № 34А та № 35А. Крім того, було вирішено все ж провести один випробувальний автономний політ 7К-Т з екіпажем на борту. Для цього була виділена «свіжа» машина № 37, виготовлена для ДОС-4. Першим в космос 15 червня 1973 стартував безпілотний корабель № 36 (без переробок), а у вересні 1973 р. — пілотований «Союз-12» (№ 37). Космонавти В. Лазарєв та О. Макаров провели випробування корабля і скафандрів на всіх ділянках польоту (без розгерметизації СА). У листопаді 1973 р. стартував автоматичний 7К-Т № 34А для ресурсних випробувань корабля протягом 60 діб в умовах реального космічного польоту. Дорога до пілотованих польотів знову була відкрита. Штатна експлуатація 7К-Т У грудні 1973 р. на орбіту був виведений «Союз-13» (№ 33) з астрофізичної обсерваторією «Оріон-2». А ось корабель № 35А в космос не потрапив. Він послужив на землі — його використовували для натурних випробувань нової САС за програмою ЕПАС. 26 грудня 1974 була запущена ДОС-4, що отримала назву «Салют-4». Для цієї станції були виготовлені три кораблі — № 38, № 39 і № 40. У січні 1975 р. на станцію стартував перший екіпаж на кораблі «Союз-17» (№ 38). А ось наступний екіпаж (В. Лазарєв та О. Макаров) на «Салют-4» не потрапив. Старт відбувся 5 квітня 1975 р. на кораблі № 39, але на орбіту він не вийшов. Під час включення третьої ступені РН сталася аварія, і корабель, відокремившись від ракети, зробив суборбітальний політ. До речі, це був перший пілотований корабель 7К-Т, запускалися РН «Союз-У» (до цього було декілька випробувальних пусків «Союзу-У» з супутниками і кораблями 7К-ТМ). Аварійна ситуація, в яку потрапили В. Лазарєв та О. Макаров, була достатньо серйозною, але все ж СА благополучно приземлився в гірському районі Алтаю поблизу кордону з Китаєм і Монголією. Через незапланованому режиму спуску космонавти випробували пікову перевантаження в 21g. 24 травня 1975 стартував «Союз-18» (№ 40), який успішно доставив на «Салют-4» другу експедицію (П. Климук та Севастьянов В.). За планом вони повинні були виконати 28-добовий політ. Проте, коли космонавти вже були на орбіті, Держкомісія вирішила продовжити їх політ ще на 35 діб. Таке рішення було ухвалене у зв'язку з тим, що для запуску ще однієї експедиції не було корабля, а ресурси станції не були повністю витрачені (одна-то експедиція зірвалася). Таким чином, П. Климук та Севастьянов В. фактично відлітали за дві експедиції (понад 62 діб). На цьому програма польотів на ДОС-4 була завершена. А в цей час в ЦКБЕМ створювалася нова, ще досконаліша орбітальна станція ДОС-5 з двома стикувальними вузлами. Алмазні кораблі Ще в другій половині 1971 р. було прийнято рішення використовувати двомісний 7К-Т як транспортний корабель для доставки екіпажів не тільки на ДОСи, але і на челомеївську орбітальну пілотовану станцію Алмаз військового призначення. На початку 1972 р. в ЦКБЕМ було проведене коректування ескізного проекту 7К-Т під «Алмаз». Так з'явилася ще одна модифікація 7К-Т, яка одержала індекс 11Ф615А9. Основна відмінність даної модифікації від 11Ф615А8 полягало в конструкції антени АТ системи стиковки «Голка». Ця антена перед самою стикуванням з ОПВ відкидалася тому, що дозволяло уникнути зіткнення з сонячними батареями та антенами станції. У рамках льотно-конструкторських випробувань ОПВ «Алмаз» першого етапу планувалося запустити три станції. Передбачалося, що на ОПВ-1 будуть працювати два екіпажі, тому в 1972 р. в ЦКБЕМ почалося виготовлення двох кораблів. Їм присвоїли заводські номери № 61 і № 62 і стали називати машинами 60-ї серії. У березні 1973 р. на космодромі почалися передстартові роботи з пуску ОПС-1. Наприкінці березня на Байконур прибули екіпажі: П.Поповіч-Ю.Артюхін і Б.Волинов-В.Жолобов. Старт станції був намічений на 3 квітня 1973 Через 10 днів після цього до неї повинен був стартувати екіпаж на кораблі № 61. Однак життя внесло корективи в намічену програму. У цей час на кораблях 7К-Т вводилася вдосконалена парашутна система, і до завершення її випробувань Держкомісія не могла дати дозвіл на старт пілотованого корабля. У той же час ОПС-1 вже була заправлена і перебувала разом з РН на стартовій позиції. Обговоривши ситуацію, що склалася, Держкомісія прийняла рішення запустити ОПС-1 в намічений термін, а запуск корабля № 61 з екіпажем зробити тоді, коли будуть повністю завершені випробування парашутної системи. І ця затримка, як показали подальші події, виявилася на щастя. 3 квітня 1973 на орбіту було виведено перший військова орбітальна станція «Алмаз» (за режимом секретності їй присвоїли офіційна назва «Салют-2»), а на чотирнадцятій добу польоту вона раптово розгерметизувалася. Сталося це на «глухих витках», поза зоною видимості наземних засобів зв'язку. Якщо б в цей час на станції перебував екіпаж, то важко уявити, як могли б далі розвиватися події. У будь-якому випадку розгерметизація — це завжди дуже небезпечна ситуація для будь-якого пілотованого космічного апарату. Отже, ОПС-1 вийшла з ладу. В. Челомей приймає рішення терміново готувати до старту другоу станцію, але роботи по ній затяглися більш ніж на рік. Весь цей час 61-ша машина знаходилася на зберіганні. У підсумку було прийнято рішення запустити її в безпілотному режимі для чергового випробування 7К-Т, а для двох експедицій на ОПВ-2 готувати кораблі № 62 і № 63. 27 травня 1974 в космос стартував безпілотний корабель № 61. Дводобовий політ пройшов нормально. Через місяць, 24 червня 1974 р. на орбіту було виведено ОПВ-2, що отримала назву «Салют-3». Незабаром до неї відправився перший екіпаж на кораблі «Союз-14» (№ 62). Потім на «Союзі-15» (№ 63) послідував другий екіпаж, який повинен був відпрацювати на станції протягом одного місяця. Однак «Союз-15» не зістикувався зі станцією через збій у корабельній системі стиковки «Голка». Корабель тричі на великій швидкості і малій відстані пройшов повз станції, лише дивом не протаранивши її. Екіпаж не зміг вчасно розібратися з нештатної ситуацією — і програма польоту була зірвана. Враховуючи, що другий екіпаж не виконав завдання, на ОПВ-2 можна було відправити ще один екіпаж, але не було готового корабля. Наступна ОПС-3 «Алмаз» була досконалішою станцією із збільшеним ресурсом, і тому планувалося, що на ній повинні відпрацювати три екіпажі (у 1975 р. в ЦПК почалася підготовка п'яти екіпажів). Для ОПС-3 були замовлені три кораблі (№ 64-66). Приблизно в цей же час в ЦКБЕМ були проведені роботи по збільшенню тривалості польоту корабля 7К-Т у складі орбітальних станцій (ДОС та ВПС) з 60 до 90 діб. Всі наземні випробування та доопрацювання були виконані. Тепер потрібно випробувати корабель в реальних умовах. Для цього вирішили використовувати «алмазівськую» машину № 64, а як компенсацію на ОПС-3 передали корабель № 41 (це була перша машина для ДОС-5). 17 листопада 1975 корабель № 64 був запущений в безпілотному режимі для ресурсних випробувань (терміном 90 діб) у складі ДОС «Салют-4». Так як корабель стикувався до орбітальної станції, то його не стали приховувати і дали йому назву «Союз-20». До цього (за одним винятком — «Союз-2»), усі безпілотні «Союзи» отримували безлике назву «Космос». «Союз-20» відпрацював нормально і підтвердив збільшений ресурс корабля. 22 червня 1976 ОПС-3 вийшла на орбіту і отримала назву «Салют-5». 6 липня 1976 до неї стартував перший екіпаж на кораблі «Союз-21» (№ 41). Космонавти повинні були відпрацювати на станції протягом 60 діб, але екіпаж програму польоту до кінця не виконав і достроково повернувся на Землю. 14 жовтня 1976 на «Союзі-23» (№ 65) на станцію відправився другий екіпаж з відкоригованої програми польоту. Космонавти повинні були реабілітувати станцію — були підозри, що склад її атмосфери вплинув на працездатність першої експедиції. Однак через відмову системи «Голка» стикування не була виконана, і корабель пішов на дострокову посадку. Він приводнився в озеро Тенгіз, в декількох сотнях метрів від берега. Досі це єдиний випадок приводнення вітчизняного пілотованого корабля, не рахуючи вже згаданий безпілотний 7К-ОК № 3. 7 лютого 1977 до ОПВ-3 стартував третій екіпаж на кораблі «Союз-24» (№ 66). Політ пройшов успішно, і в ЦПК почалася безпосередня підготовка двох екіпажів (А.Березовой-М.Лісун і В.Козельский-В.Преображенський) до ще однієї, завершальної експедиції на «Салют-5» (тривалістю приблизно два місяці). Для цього екіпажу терміново будувався додатковий корабель № 67, який був замовлений, швидше за все, після невдалого польоту «Союзу-23». Проте старт корабля № 67 до ОПС-3 не відбувся. Це сталося через те, що корабель просто не встигали зробити до того терміну, коли на станції ще залишався необхідний запас палива для підтримки орбіти і виконання маневрів під час стиковки. Дати ж «у борг» інший корабель на «Алмаз» В. Глушко відмовився, так як НВО «Енергія» самому потрібні кораблі для виконання напруженої програми робіт на станції ДОС-5. У результаті четвертий екіпаж на ОПВ-3 так і не полетів, а 67-ма машина перейшла на ДОС-5. Польоти по програмі Салют Польоти планувалося виконати в 1979—1980 рр.., І на цьому експлуатацію «Салюта-6» передбачалося завершити. На наступну станцію — «Салют-7» екіпажі повинні були літати на досконалішому кораблі «Союз T» (7К-СТ), тому виготовлення кораблів 7К-Т припинялося. Останньою замовленої машиною цієї серії був корабель № 56. Проте другий етап теж пішов не за планом. 25 лютого 1979 стартував «Союз-32» (№ 48) з екіпажем ЕО-3, а 10 квітня 1979 р. — «Союз-33» (№ 49) з радянсько-болгарської експедицією відвідування. Старт був приурочений до Дня космонавтики, але замість свята ледь не трапилася трагедія. Під час зближення «Союзу-33» з «Салютом-6» на кораблі відмовив основний двигун. Склалася вкрай важка ситуація, яка могла призвести до загибелі екіпажу. З пошкодженим двигуном корабель не тільки не міг стикуватися, але й не міг повернутися на Землю. Вся надія залишалася тільки на резервний двигун. На щастя, він не підвів, хоча і відпрацював з недобором тяги і гальмівної імпульс був виданий не повністю. Все ж таки «Союз-33» зійшов з орбіти і здійснив благополучну посадку. Проаналізувавши причини відмови двигуна «Союзу-33», фахівці НВО «Енергія» засумнівалися в надійності двигуна попереднього корабля «Союз-32». У результаті було прийнято рішення відкласти політ наступної експедиції відвідин ЕП-6, а корабель № 50, призначений для радянсько-угорського екіпажу, запустити в безпілотному режимі для повернення на Землю екіпажу ЕО-3. Це і було зроблено. Після стикування зі станцією безпілотного «Союзу-34» (№ 50) члени екіпажу ЕО-3 В. Ляхов і В. Рюмін перенесли в нього свої ложементи, а в СА «Союзу-32» вони завантажили різні прилади і елементи, призначені для доставки на Землю. 13 червня 1979 «Союз-32» здійснив успішну посадку в безпілотному режимі, причому тривалість польоту корабля склала понад 108 діб (при ресурсі 90 діб). Побоювання фахівців виявилися марними. 19 серпня 1979 на Землю повернувся і екіпаж ЕО-3. Аварійний політ «Союзу-33» поламав стрункий графік польотів на «Салют-6». За планом належало виконати ще дві основні експедиції і п'ять експедицій відвідування, а кораблів залишилося тільки шість (№ 51-56). Виникло питання — що ж робити? Було знайдено наступне рішення. Новий графік польотів став виглядати наступним чином. Екіпаж ЕО-4 повинен був стартувати на кораблі № 51 та прийняти три міжнародні експедиції відвідин, що стартують на кораблях № 52, № 53 і № 54. Для останньої, п'ятої основної експедиції було вирішено виділити корабель «Союз T» (7К-СТ). Екіпаж ЕО-5 повинен був прийняти дві ЕП, для запуску яких залишалися дві останні машини 7К-Т — № 55 і № 56. Цей план і був запроваджений в життя. Всі польоти пройшли успішно, і лише в одному випадку був серйозний відмову. При посадці «Союзу-35» (№ 51) з радянсько-угорським екіпажем (В. Кубасов і Б. Фаркаш) не спрацювали двигуни м'якої посадки. Енергію удару сприйняли амортизатори крісел. Хоча перевантаження під час удару була гранично допустимою (близько 30 одиниць), космонавти не отримали будь-яких ушкоджень. Корабель «Союз» у черговий раз довів свою надійність. На цьому експлуатація станції «Салют-6» і кораблів 7К-Т була завершена. За десять років (1971—1981 рр..) Було запущено 33 кораблі типу 7К-Т: 4 безпілотних і 29 пілотованих. При цьому корабель № 39 скоїв суборбітальний політ через аварію РН, корабель № 48 виконав посадку без екіпажу, а корабель № 50 стартував у безпілотному режимі.", "version_id": "12874148766279473683"},
{"wikidata_id": "Q3180750", "text": "Цвіклі Цвіклі — українська гостра страва, що готується з відвареного столового буряка, хрону та прянощів. Поширена на теренах Зах. України. Подається до ковбаси, шинки, холодцю, страв з м'яса чи риби. Приблизний рецепт: Інгредієнти: буряк столовий 1 кг, хрін 1 корінь, цукор 1 ст. л., оцет 1 ст. л. Буряк вариться в кожушку 1 годину, потім заливається на 30 хвилин холодною водою, щоб охолонув. Після цього чиститься і треться на дрібній тертці (для дерунів). На тій же тертці треться один корінець хрону. Все це перемішується. Після цього додається цукор із оцтом, і знову перемішується. (Кількість інгредієнтів можна міняти за смаком).", "version_id": "4848841381768468408"},
{"wikidata_id": "Q1702533", "text": "Джойнт (організація) Створення і Перша світова війна 4 жовтня 1914 року лідери спільноти ортодоксального юдаїзму в США створили «Центральний комітет допомоги євреям, котрі постраждали від війни» (англ. Central Committee for the Relief of Jews Suffering through the War), який очолив Леон Камайкі (англ. Leon Kamaiky). 25 жовтня впливові єврейські діячі, в основному німецького походження, на чолі з Феліксом Варбургом, Джейкобом Шиффом та Льюісом Маршаллом створили «Американський єврейський комітет допомоги» під керівництвом Маршалла. 27 листопада 1914 року ці організації об'єднались (звідси й назва «Джойнт» — «об'єднаний»). У серпні 1915 року до них приєднався також «Народний комітет допомоги» (англ. People's Relief Committee) під керівництвом Меіра Лондона, заснований єврейськими робочими організаціями. Першим головою організації став Фелікс Варбург, відомий фінансист та філантроп німецького походження. Під час Першої світової війни «Джойнт» пересилав гроші через посольство США у Петрограді всеросійському Єврейському комітету допомоги жертвам війни, а вже цей комітет розподіляв кошти на власний розсуд, разом з коштами, зібраними серед російських євреїв, отриманими від влади чи з інших джерел. У Німеччині «Джойнт» працював з «Єврейським комітетом допомоги Польщі та Литві» (нім. Das Jüdisches Hilfskomite für Polen und Litauen). До завершення 1917 року «Джойнт» перевів у Росію 2532000 доларів, 3000000 — в зону німецької окупації Польщі і Литви, 1532300 — в Галіцію та 76000 — в Румунію. У цей же період «Джойнт» надавав допомогу єврейським спільнотам Угорщини та Чехословаччини через місцеві єврейські комітети, оскільки при розподіленні ресурсів, котрі «Джойнт» передавав через Американську адміністрацію допомоги, євреї ставали жертвами дискримінації. Всього за перші 5 років діяльності організація спрямувала на благочинну діяльність 38 млн доларів. У міжвоєнний період Із завершенням війни «Джойнт» зіткнувся з тим, що сотні тисяч євреїв у Східній Європі виявились потребуючими допомоги. Багато хто був змушений покинути свої домівки, втратив майно і засоби для існування. У країнах Східної Європи «Джойнт» спрямував у Східну Європу понад 100 своїх працівників на чолі з доктором Борисом Богеном, котрий відкрив відділення у Варшаві в червні 1919 року. У 1920 році Боген був призначений керівником європейського відділення «Джойнту». В першу чергу «Джойнт» почав фінансування охорони здоров'я та забезпечення дітей. Гроші виділялись на ремонт лікарень, придбання медичного обладнання та матеріалів. «Джойнт» став ініціатором створення ряду організацій у Польщі та фінансував їх. Однією з таких організацій стало створене у 1921 році «Товариство з охорони здоров'я єврейського населення» (пол. Towarzystwo Ochrony Zdrowia Ludnosci Żydowskiej, TOZ) — польський спадкоємець «Товариства охорони здоров'я єврейського населення», заснованого у 1912 році в Санкт-Петербурзі. Понад 200 тисяч єврейських дітей в країнах Східної Європи стали сиротами в результаті війни. Для догляду за ними і для дітей, чиї батьки виявились не в змозі їх утримувати, JDC створив дитячі будинки, дитячі сади та літні табори. Фінансувалось харчування і медична допомога дітям. У 1923 році була заснована «Федерація з догляду за сиротами в Польщі» (CENTOS), котра функціонувала до початку Другої світової війни. У Чехословаччині місцевий єврейський комітет допомоги розподіляв те, що постачав «Джойнт». В Угорщині ортодокси, реформісти та сіоністи об'єднали зусилля в наданні допомоги у зв'язку з дискримінацією єврейського населення при розподілі американської допомоги від ARA. Після липня 1921 року «Джойнт» реорганізував свою роботу таким чином, щоб вона була спрямована на відновлення самостійної діяльності спільнот та в подальшому опору на власні ресурси. У Палестині У Палестині після вирішення найтерміновіших післявоєнних проблем «Джойнт» взявся за здійснення цілої низки економічних, соціальних та культурних програм. «Джойнт» створив відділ досліджень в напрямі боротьби з малярією, а також відправив у Палестину медперсонал, котрий став предтечею майбутньої медичної організації «Хадасса». Для догляду за приблизно 5000 дітей, котрі стали сиротами в результаті Першої світової війни, «Джойнт» заснував «Палестинський комітет з догляду за сиротами», котрий здійснював нагляд над цими дітьми з 1919 до 1929 року, доки вони не стали самостійними. У області освіти JDC підтримував школи і єшиви, виділив кошти для створення Єврейського унірвеситету в Єрусалимі. У 1922 році JDC в співпраці з Єврейським колонізаційним товариством забезпечив фінансування сільськогосподарських проектів у Палестині, зокрема, розвиток виробництва цитрусових. Було субсидійовано будівництво електростанції і створено фонд для надання дрібних кредитів на розвиток бізнесу. «Джойнт» витратив у Палестині понад 8 млн доларів на протязі 1914—1932 років. У Радянській Росії та СРСР Згідно з першим договором, укладеним з радянською владою в червні 1920 року, «Джойнт» був змушений працювати з підконтрольним більшовикам «Єврейським громадським комітетом». Представник «Джойнту» доктор Розенблат 30 жовтня 1920 року виступив на засіданні пленуму «Єврейського громадського комітету». Він розповів про історію «Джойнту», основні напрями роботи, основних інвесторів. Він пояснив, що ідея надання допомоги жертвам погромів була дуже популярною серед єврейського населення Америки. «Джойнт» пропонував сконцентруватись не просто на філантропії, а на адресній соціально спрямованій допомозі, в тому числі спонсоруванні освітніх та медичних проектів. Боротьба з голодом, допомога потерпілим від погромів та малозабезпеченим 9 листопада 1920 року Розенблат повідомив «Єврейському громадському комітету», що на допомогу потерпілим від погромів євреям Росії виділено 500 тисяч доларів. З них 100 тисяч вже передані в розпорядження самого Розенблата і стільки ж — в розпорядження «Єврейського громадського комітету». Кошти витрачались на закупівлю необхідних речей, ліків, продуктів та будівельних матеріалів для потерпілих від погромів. Голод, котрий давав про себе знати у Поволжі та Східній Україні, дозволив «Джойнту» діяти самостійніше у складі «Американської адміністрації допомоги» (ARA, 1921—1923), в котру він пожертвував до 4 млн доларів. В середині липня 1922 року «Джойнт» годував лише в Україні 800 тисяч дітей щоденно. В пік голоду «Джойнт» годував до 2 млн людей в Україні та Білорусі. «Єврейський громадський комітет» за сприяння «Джойнту», у 1922 році надавав допомогу 132 тисячам дітей в дитячих домах, школах, дитячих садах, лікарнях, поліклініках. До середини 1923 року тільки в білоруському представництві «Джойнту» працювало 16 співробітників. Перехід від філантропії до підтримки економічної діяльності Після цього «Джойнт» зайнявся «реабілітаційною» допомогою з метою перетворити залежне від допомоги населення в самодостатнє. У 1923 році він привіз в Україну американські трактори, з допомогою яких відновлювали розорені війною та погромами єврейські сільськогосподарські колонії, а також обробляли землі їх неєврейських сусідів. Успіх цієї програми надихнув директора російського відділу «Джойнту», американського агронома російського походження Джозефа (Йосифа Борисовича) Розена (Joseph Rosen) на висунення амбіційного плану перетворення в християх сотень тисяч збіднілих містечкових євреїв. У 1924 році між «Джойнтом» та радянською владою було підписано домовленість про створення корпорації «Агро—Джойнт» (American Jewish Joint Agricultural Corporation), котра взялась за аграризацію євреїв. Для фінансового забезпечення проекту в 1928 році «Джойнтом» було створено акціонерне «Американське товариство з облаштування єврейських ферм» (The American Society for Jewish Farm Settlements in Russia) під керівництвом Джеймса Розенберга (James N. Rosenberg) і з Джуліусом Розенволдом (Julius Rosenwald) як головним інвестором. Зібрані товариством кошти дозволили продовжувати роботу в СРСР навіть у часи Великої депресії, коли діяльність «Джойнту» в інших країнах майже припинилась. Із Америки в єврейські колонії завозили сучасну сільськогосподарську техніку, високоврожайне посівне зерно, племінну худобу. Агрономи «Агро-Джойнту» опікали колоністів та навчали їх передових методів ведення сільського господарства. В Джанкої «Агро-Джойнт» збудував та обладнав завод з ремонту сільськогосподарської техніки. За час своєї діяльності «Агро-Джойнт» надав допомогу в переселенні на землю більш як 150 тис. євреїв, заснувавши чи укріпивши понад 250 поселень, витративши 16 млн доларів, не враховуючи видачі довгострокових кредитів. У 1930-х роках колективізація та ліквідація безробіття в містах привели до відпливу молоді в міста та зменшенню чисельності євреїв-аграріїв. «Агро-Джойнт» надавав допомогу і міському єврейському населенню, підтримуючи виробничі кооперативи, медичні заклади, професійно-технічні школи. Фінансування підготовки кадрів для промисловості «Агро-Джойнтом» підсилилось в роки перших п'ятирічок. До 1929 року деяка частина його бюджету витрачалась також на підтримання незалежних єврейських організацій соціальної допомоги, єврейської культури та підпільної релігійної діяльності. «Агро-Джойнт» працював у СРСР до 1938 року. Із 14000 єврейських сімей, поселених на землі за роки цього проекту, частина після організації когоспів до 1938 року повернулась в міста, а більшість тих, хто залишився, було вбито в ході Голокосту. Деяка частина американської допомоги — одяг, харчування, машини, обладнання, технології, навчання передовим методам сільського господарства і т. д. — поширились і серед неєвреїв, що сприяло прогресу радянської економіки, охорони здоров'я, освіти, культури, а також зниженню рівня антисемітизму в радянському суспільстві. Допомога жертвам нацистських переслідувань З моменту приходу до влади у Німеччині націонал-соціалістів у 1933 році «Джойнт» надавав підтримку єврейським спільнотам цієї країни, а в подальшому допомагав десяткам тисяч німецьких, австрійських та чешських євреїв втікати від нацистських переслідувань в інші країни. Європейська штаб-квартира «Джойнту» була переведена з Берліна в Париж, а після окупації останнього — у Лісабон. У 1939 році «Джойнт» допоміг більш як 100000 біженців емігрувати з Німеччини. У 1940 році «Джойнт» допомагав біженцям в більш як сорока країнах Східної та Західної Європи, Азії та Латинської Америки. З початком Другої світової війни «Джойнт», разом з організаціями HICEM і Emigdirect, сприяв еміграції єврейських біженців з Європи. В ряді країн Західної Європи «Джойнт» організував сільськогосподарські школи для підготовки майбутніх поселенців до життя в Палестині. В 1941 році «Джойнт», за домовленістю з НКВС, брав участь у відправці польських євреїв-біженців з Литви в Палестину та Японію через радянську територію. До вступу США у війну в грудні 1941 року допомога офіційно надавалась євреям територій, окупованих Німеччиною, включно з гетто Польщі. 300 тисяч доларів вдалось передати єврейському підпіллю в Польщі в 1943—1944 роках. В ці ж роки «Джойнт» через Міжнародний Червоний Хрест надавав допомогу євреям, котрі знаходилися в гетто Трансністрії, котра перебувала під румунською окупацією. У 1944 році директор швейцарського відділення «Джойнту» Саллі Маєр, при посередництві Рудольфа Кастнера, брав участь у викупі у нацистів трьох поїздів з 3344 угорськими євреями. Згідно з договором, укладени між СРСР та польським урядом у вигнанні 30 липня 1941 року, в роки війни «Джойнт», зі свого офісу в Тегерані, відправляв тисячі прдуктових та речових посилок польським євреям, котрих вислали в Середню Азію. У 1943 році «Джойнт» додатково домовився про постачання в СРСР продуктів, одягу та інших товарів, котрі повинні були розподілятися радянським Товариством Червоного Хреста без диференціації за релігійною чи національною ознакою, в районах з підвищеною концентрацією євреїв. Як виявилось, ця допомога практично не доходила до євреїв. У 1946—1947 роках «Джойнт» надав радянським лікарням значну кількість пеніциліну та медичного обладнання — загальна вартість перевищувала 2 млн доларів. Після завершення війни за згодою з головою виконавчого комітету Єврейського агентства Давидом Бен-Гуріоном «Джойнт» взяв на себе піклування про євреїв, котрі пережили Голокос і знаходились у таборах для переміщених осіб, а також фінансував легальну й нелегальну єврейську еміграцію з Європи, в тому числі й у Палестину. Між 1945 та 1950 роками 420 тисяч людей у Європі стали одержувачами допомоги «Джойнту». Всього в 1945—1952 роках «Джойнт» витратив 342 млн доларів на потреби жертв Катастрофи. Ця допомога включала в себе репатріацію польських та румунських євреїв з СРСР, облаштування їх на нових місцях, а також подальшу еміграцію. У післявоєнні роки Після завершення війни керівництва «Джойнту» відкрились в усіх східноєвропейських країнах, крім СРСР. Вони пропрацювали до 1950 року. Значна частина допомоги «Джойнту» була спрямована на допомогу репатріантам у Ізраїлі. З часу заснування і до кінця 1980 року «Джойнт» витратив 1.3 млрд доларів на допомогу єврейському населенню по всьому світі. З цієї суми понад 300 млн було витрачено на діяльність «Джойнту» в Ізраїлі. У СРСР та Східній Європі З кінця 1948 року «Джойнт» сам відправляв посилки релігійним спільнотам та приватним лицям в СРСР. В наступні роки у зв'язку з переслідуваннями радянської влади він був змушений робити це в атмосфері секретності, використовуючи послуги посередників, щоб не ставити під удар одержувачів допомоги. Посилочка программа для євреїв Східної Європи, включно з СРСР, котра існувала сорок років, з 1951 року, мала кодову назву «Транзитна допомога» (Releif-in-Transit), оскільки «Джойнт» розглядав євреїв Східної Європи як «переміщених осіб», котрі вимушено знаходяться в країнах свого проживання, але виїхали б, якби мали таку можливість. Репарації, одержані міжнародними єврейськими організаціями від Німеччини, використовувались для оплати програми RIT. Програма здійснювалась в співпраці з ізраільською урядовою організацією «Натив», діяльність котрої була спрямована на еміграцію радянських та східноєвропейських євреїв у Ізраїль. У 1963 році в СРСР щомісячно відправлялось по 1000 посилок — речових (верхній одяг та взуття) та таких, що містили предмети релігійного культу. Удосконалюючи програму під керівництвом виконавчого віце-президента Ральфа Гольдмана (Ralph I. Goldman), «Джойнт» довів її «продуктивність» до 84 тисяч посилок щорічно. Після Другої світової війни «Джойнт» активно працював у країнах Східної Європи, допомагаючи потерпілим и сприяючи відновленню єврейських спільнот. Однак в результаті приходу до влади комуністичних режимів робота «Джойнту» в цих країнах була заборонена. Після Шестиденної війни із усіх східноєвропейських країн «Джойнт» офіційно працював тільки у Румунії. Коли у 1970-х роках частина євреїв, котрі покидали СРСР за ізраїльськими запрошеннями, стала висловлювати бажання переміщення на Захід («Проблема відсіву»), «Джойнт» допомагав їх розселенню в США, а також взяв на себе частину турбот з приводу їх обслуговування на перевалочних пунктах у Італії: Остії та Ладісполі. У Ізраїлі Після створення Ізраїлю 30 % коштів «Джойнту» було спрямовано на допомогу репатріантам, бідним та старим ізраїльтянам. У 1970-х «Джойнт» фінансував і здійснював програму «Ешел» з будівництва домів для людей похилого віку, забезпечення геронтологічних відділів лікарень та підготовки соціальних працівників. У цей же період, спільно з міністерством охорони здоров'я та Університетом імені Бен-Гуріона було розпочато здійснення «проекту Негев» з надання медичної допомоги бідним ізраїльтянам на півдні країні. Він був продовжений у 1980-х роках, було відкрито низку медичних закладів в Беер-Шеві та інших містах, а також в поселеннях бедуїнів. В подальшому продовжувалось фінансування програм підготовки соціальних працівників, наприклад, у Хайфі та Тель-Авіві. У 1980-ті — 1990-ті роки здійснювалась спеціальна програма допомоги ізраїльтянам похилого віку. Їх селили в будинках, де були створені спеціальні умови та технічні вдосконалення, котрі полегшують життя людей похилого віку. У Ізраїлі було створено 18 районів з таким поселенням, де працівники «Джойнту» та добровольці додатково піклуються про транспорт та медичну допомогу для цих людей. В подальшому «Джойнт» розробляв та здійснював програми допомоги підліткам із бідних сімей і освітні прграми для ноивх репатріантів із країн колишнього СРСР та Ефіопії. У інших регіонах Після Другої світової війни «Джойнт» інвестував значні суми в допомогу єврейським спільнотам Європи. З допомогою коштів, одержаних від Німеччини, «Джойнт» відновлював синагоги, лікарні та школи в Франції, Італії, Бельгії, Голландії та інших країнах. У 1949 році «Джойнт» заснував Школу соціальних працівників імені Пола Бервальда в Парижі, щоб допомогти євреям, котрі вижили, повернутися до нормального життя. У 1950-х — 1960-х роках «Джойнт» допомагав французькій єврейській спільноті інтегрувати понад 100 тисяч єврейських іммігрантів із Марокко, Тунісу та Алжиру. У 1980-х роках «Джойнт» зіграв значну роль в організації допомоги та евакуації в Ізраїль євреїв Ефіопії. Він організував благодійну акцію «Саад». В рамках цієї акції американські євреї відправляли посилки та грошові переводи в Ефіопію місцевим євреям. «Джойнт» фінансував дві операції з вивезення ефіопських євреїв у Ізраїль — операцію «Мойсей» та операцію «Соломон». Розвиток єврейського суспільства Відродження єврейського культурного та релігійного життя в країнах СНД, підірваного десятиріччями радянської влади, здійснюється через сформовану з допомогою «Джойнту» мережу зі 170 центрів спільноти. «Джойнт» також допоміг спільнотам в реституції та ремонті колишніх синагог, в формуванні бібліотек спільнот, в розвитку відповідних наукових досліджень, в підготовці єврейських лідерів та соціальних робітників. Особлива увага приділяється молоді. У всьому світі діє мережа сімейних, дитячих та молодіжних таборів, проводяться спеціальні школи та курси із загального та професійного розвитку. Міжнародний розвиток Часто «Джойнт» надає допомогу людям в різних країнах світу, без урахування їх національності. У 2004 році «Джойнт» брав участь в наданні допомоги жертвам теракту в Беслані. Також надавалась допомога жертвам громадянської війни на території колишньої Югославії. Після землетрусу на Гаїті «Джойнт» забезпечував провіантом більш як 2000 бездомних та дітей з недостатнім харчуванням. Також «Джойнт» забезпечив чистою питною водою сотні тисяч гаїтян, котрі жили в наметових таборах. Бюджет Основну частину коштів «Джойнт» одержує у вигляді пожертвувань від євреїв та єврейських організацій США. У 2006 році сумарний бюджет «Джойнту» склав 320410019 доларів США. 48.1 % з цієї суми було витрачено на Ізраїль. Критика «Джойнт» критикують за надлишкову бюрократизацію та втручання в діяльність організацій, котрих ті спонсорують. Також «Джойнт» докоряють через нібито егоцентричну позицію та імітації успішної роботи, котра розрахована на спонсорів, а не на реальні потреби єврейських спільнот.", "version_id": "9239129879840706941"},
{"wikidata_id": "Q545550", "text": "Mandragora officinarum Назва В англійській мові має назву «мандрейк» (англ. Mandrake). Опис Це багаторічна рослина, яка досягає висоти 0,1 м—0,3 м. Має гермафродитні квіти (з чоловічими і жіночими органами) і запилюються комахами. Рослина може самозапилюватися. Коріння може досягати завдовжки до 1,2 м, часто ділиться на два. Листки темно-зелені, ростуть в розетках, довгасто-яйцеподібні або овальні, зморшкуваті, довжиною від 5 до 40 сантиметрів. Квіти 5-пелюсткові, від білувато-зелених до блідо-синіх і фіолетових. Кульові фрукти від жовтого до оранжево-червоного, діаметром від 5 до 40 міліметрів, нагадують маленькі помідори. Насіння завдовжки від 2,5 до 6 міліметрів, ниркоподібні, від жовтого до світло-коричневого кольору. Всі частини рослини отруйні. Поширення Північна Африка: Алжир; Марокко; Туніс. Західна Азія: Ізраїль; Йорданія; Ліван; Сирія; Туреччина [пд.зх.]. Південна Європа: Колишня Югославія [зх.]; Греція [вкл. Крит]; Італія [вкл. Сардинія, Сицилія]; Португалія; Гібралтар; Іспанія. Натуралізований в деяких інших країнах. Також культивується. Вимагає добре дренованих ґрунтів, кислих або нейтральних, стійкий до холоду. Використання Містить атропін і скополамін. Вважалася в давні часи магічною рослиною. Раніше використовувалася як афродізіак, наркотичний та болезаспокійливий засіб, частково, як галлюциногенний препарат і магічний корінь. Отруєння призводить до почервоніння, сухості в роті, занепокоєння, сонливості й/або галюцинацій, сплутаності свідомості, розширення зіниць, серцевої аритмії й коми і до смерті від паралічу дихання.", "version_id": "298726410071599312"},
{"wikidata_id": "Q202136", "text": "Баррі Джеймс Маршалл Біографія Баррі Маршалл народився 30 вересня 1951 року в місті Калгурлі (Західна Австралія). Коли йому виповнилося сім років, його сім'я переїхала в Перт. Маршалл закінчив Університет Західної Австралії, де отримав ступінь бакалавра медицини і хірургії в 1975 році. У 1979 році Маршалл почав роботу в Королівському госпіталі Перта, де в 1981 році він зустрівся з Робіном Ворреном, що був тоді старшим патологом в госпіталі і цікавився нещодавно відкритою ним бактерією Helicobacter pylori. Удвох вони почали дослідження цієї бактерії та її зв'язку з гастритом. У 1982 році вони виділили первинну культуру H. pylori у хворого і висунули гіпотезу про те, що ця бактерія викликає виразку і рак шлунку. Проте, це припущення було зустрінуте з недовірою в медичному і науковому співтовариствах. Пізніше в 1998 році Маршалл говорив: «Всі були проти мене, але я знав, що маю рацію». Після того, як експерименти по зараженню лабораторних свиней не вдалися, в 1984 році Маршалл сам випив культуру бактерії, виділену від хворого, і незабаром у нього розвинулися симптоми гастриту з ахлоргідрією: шлунковий дискомфорт, нудота, блювання і специфічний запах з рота (галітоз). На 14-й день після інфікування біопсія не показала наявності бактерій в шлунку. Можливо, неспецифічний імунітет сам впорався з інфекцією. Це захворювання і одужання довело відповідно до постулатів Коха, що H. pylori викликає гастрит. Дві статті із описом експерименту були опубліковані в журналі Medical Journal of Australia і стали найбільш цитованими статтями журналу. Після цього Маршалл працював в Королівському госпіталі Перта (1985—1986), потім в Університеті Вірджинії (США, 1986—1996). Пізніше повернувся до Університету Західної Австралії, де працював протягом 1998—2003 років. Маршалл продовжує працювати в дослідницькій лабораторії університету в області, пов'язаній з дослідженнями H.pylori.", "version_id": "17686083971328227883"},
{"wikidata_id": "Q4160899", "text": "Дзиґа (об'єднання) «Дзиґа» — мистецьке об'єднання, яке реалізовує різноманітні ідеї, проекти та мистецькі акції. Розгортає діяльність в межах Львова. Сфера діяльності: концерти, виставки, покази кіно, фото, дизайн, тексти, промо, авангардні рєволюції Діяльність «Дзиґа» підтримує, продюсує та сприяє розвитку різножанрового сучасного мистецтва: художнього (живопис, графіка, скульптура, інсталяції, перформанси, геппенінги, іконопис, лендарт, бодіарт, фото), музики (рок, електронна музика, джаз, блюз, фольк,класична музика), літератури, театру, кіно, мультимедії тощо. Історія Мистецьке Об'єднання «Дзиґа» було засновано у червні 1993 року членами Студентського Братства м. Львова (Маркіян Іващишин, Андрій Рожнятовський, Ярослав Рущишин, Андріан Кліщ) та відомими львівськими митцями (Сергій Проскурня, Влодко Кауфман). У березні 1997 року в колишньому монастирі Домініканів відкрилась галерея сучасного мистецтва «Дзиґа», яка стала фізичним центром «дзиґівських» ініціатив. Партнери Галерея «Дзиґа», літературна кав'ярня «Кабінет», журнал «Четвер», галицька кав'ярня «Під синьою фляшкою», арт-кафе «Під клепсидрою», «ДжазКлуб. Львів». Статистика За своє існування мистецьке об'єднання випродукувало більше тисячі акцій, частина з яких вже стали легендами: нетрадиційні фестивалі «Вивих», фестивалі «Українська Молодь Хрестові», «Новий Ноїв Ковчег», «Слухай Українське!», Музично-літературний проект «Є». Підбивши кількісні підсумки на своє 15-річчя в 2008 році, «Дзиґа» отримала такі статистичні цифри: 394 виставки, 1223 клубні концерти, 119 ексклюзивних концертних проектів, 26 фестивалів, 117 перформенсів, 360 літературних презентацій та безліч інших неординарних атракцій, які зібрали більше 1,5 мільйона учасників, відвідувачів та глядачів.", "version_id": "14050506567766618450"},
{"wikidata_id": "Q4109043", "text": "Верховицька сільська рада Географія Верховицька сільська рада розташована на крайньому південному заході Білорусі, на заході Берестейської області, на північ від обласного та північний захід від районного центрів. На північному сході вона межує із Каменюцькою, на сході — із Дмитровицькою, на південному сході — із Войською, на півдні — із Біловезькою, на південному заході — із Рясненською сільськими радами (всі Кам'янецький район), а на північному заході — із Підляським воєводством (Польща). Великих річок та озер на території Верховицької сільської ради немає. Територія сільради порізана густою сіткою меліоративних каналів (басейн Західного Бугу). Найвища точка сільської ради становить 197,6 м над рівнем моря і розташована на південно-східній околиці села Сушки. Територією сільради із південного заходу на північний схід проходить автомобільна дорога Р98 за маршрутом: Піщатка — Кам'янець — Шерешове — Свіслоч. Найближча залізнична станція — Високо-Литовськ в селі Оберовщина (лінія Берестя — Білосток). Історія Сільська рада була утворена 12 жовтня 1940 року у складі Високовського району Брестської області (БРСР). 17 квітня 1962 року Високовський район був ліквідований, а сільська рада передана до складу Кам'янецького району. 18 серпня 1986 року із складу сільської ради були виключені селище Біловезьке та село Миневичі і передані до складу утвореної Біловезької сільської ради. 7 вересня 2006 року, рішенням Берестейської обласної Ради депутатів виключене зі складу сільради і включене до складу Біловезької сільради село Манчаки. 11 грудня 2012 року була ліквідована Каленковицька сільська рада, а її територія і населенні пункти передані в підпорядкування Верховицькій сільській раді.", "version_id": "314238645836223665"},
{"wikidata_id": "Q55696908", "text": "Плоскогубці Плоскогубці, діал. бремарі́, бремері́ — ручний інструмент у вигляді двох схрещених важелів; кліщі, щипці з плоскими, плескатими кінцями (губами). Призначені для захоплення і силового утримання різних дрібних деталей. Виготовляють їх з інструментальної сталі. Часто плоскогубці мають рифлення на внутрішньому боці губок, різальні крайки для перекушування дроту (можуть у низці випадків замінити гострогубці) та ізольовані ручки для виконання електротехнічних робіт. Проте, пластикове покриття можуть мати й звичайні слюсарні плоскогубці, тому слід звертати увагу на маркування: на електромонтажному інструменті повинна бути вказана максимально допустима напруга мережі, з якою працює монтер. Різновидом плоскогубців є довгогубці (качкодзьоби) — монтажні щипці з видовженими і вузькими на кінцях губками. Комбінованими називають плоскогубці з додатковими функціями: споряджені різальними крайками, суміщені з круглогубцями тощо. Виходячи з даних ГОСТ 5547-93 «комбіновані плоскогубці виконання 2» за конструкцією ідентичні пасатижам. Плоскогубці і пасатижі Плоскогубці часто змішують з іншим схожим інструментом — пасатижами. Відмінністю між ними є те, що губки в плоскогубців плоскі (на що вказує й назва), а в пасатижів вони мають півкруглі заглиблення для обхоплювання стрижнів.", "version_id": "5968353161511229296"},
{"wikidata_id": "Q771036", "text": "Алфоржа Назва муніципалітету Назва муніципалітету походить від араб. al-furja‎ — «перспектива». Населення Населення міста (у 2007 р.) становить 1.730 осіб (з них менше 14 років — 14,5 %, від 15 до 64 — 66,9 %, понад 65 років — 18,7 %). У 2006 р. народжуваність склала 7 осіб, смертність — 22 особи, зареєстровано 4 шлюби. У 2001 р. активне населення становило 586 осіб, з них безробітних — 47 осіб. Серед осіб, які проживали на території міста у 2001 р., 1.141 народилися в Каталонії (з них 919 осіб у тому самому районі, або кумарці), 164 особи приїхали з інших областей Іспанії, а 39 осіб приїхало з-за кордону. Вищу освіту має 8,4 % усього населення. У 2001 р. нараховувалося 497 домогосподарств (з них 21,9 % складалися з однієї особи, 29,6 % з двох осіб,19,1 % з 3 осіб, 21,3 % з 4 осіб, 6,2 % з 5 осіб, 1,2 % з 6 осіб, 0,6 % з 7 осіб, 0 % з 8 осіб і 0 % з 9 і більше осіб). Активне населення міста у 2001 р. працювало у таких сферах діяльності: у сільському господарстві — 5,9 %, у промисловості — 21 %, на будівництві — 18,2 % і у сфері обслуговування — 54,9 %. У муніципалітеті або у власному районі (кумарці) працює 275 осіб, поза районом — 331 особа. Безробіття У 2007 р. нараховувалося 44 безробітних (у 2006 р. — 52 безробітних), з них чоловіки становили 45,5 %, а жінки — 54,5 %. Житловий фонд У 2001 р. 2,6 % усіх родин (домогосподарств) мали житло метражем до 59 м², 26,6 % — від 60 до 89 м², 47,3 % — від 90 до 119 м² і 23,5 % — понад 120 м². З усіх будівель у 2001 р. 36,7 % було одноповерховими, 47,6 % — двоповерховими, 14,8 % — триповерховими, 0,4 % — чотириповерховими, 0,3 % — п'ятиповерховими, 0,3 % — шестиповерховими і жодного з сімома та більше поверхами. Вживання каталанської мови У 2001 р. каталанську мову у місті розуміли 99,2 % усього населення (у 1996 р. — 100 %), вміли говорити нею 91,7 % (у 1996 р. — 95,5 %), вміли читати 92 % (у 1996 р. — 96,1 %), вміли писати 68,6 % (у 1996 р. — 19,5 %). Не розуміли каталанської мови 0,8 %.", "version_id": "4376511913942582644"},
{"wikidata_id": "Q1375534", "text": "Кубок Центральної Європи з футболу 1927—1930 Історія В першому розіграші кубка Швегли взяли участь 5 збірних, 4 з яких представляли еліту тогочасної футбольної еліти Європи (Чехословаччина, Угорщина, Австрія та Італія), а також збірна Швейцарія. Збірні повинні були зіграти по 2 матчі між собою. Переможцем ставала команда, яка набере найбільшу кількість очок. Перед початком турніру головними фаворитами вважалися збірні Чехословаччини та Австрії, футбольні клуби яких прийняли участь в першому розіграші Кубка Мітропи (Чемпіонату Центральної Європи серед клубів). Розпочався розіграш 18 вересня 1927 року в Празі між збірними Чехословаччини та Австрії на Страговському стадіоні, де в присутності 25 000 уболівальників господарі здобули перемогу з рахунком 2:0 завдяки голам Карела Подразіла (10-а хв) та Йозефа Кратохвіла (55-а хв). Вже через тиждень збірна Австрії в Будапешті зустрілася зі збірною Угорщини. Усі футболісти цієї національної збірної представляли столичні клуби і саме вони повели в рахунку. На одинадцятій хвилині забив Фердинанд Весели, а вже через 2 хвилини Ігнас Зайгль відзначився вдруге. Проте вдалася взнаки втома та переїзди, адже перші два матчі підопічні Уго Майзля (Австрія) грали на виїзді і ще до перерви господарі зрівняли рахунок. В другому таймі угорці забили ще 3 м'ячі , дозволивши лише в кінці гри відквитати один гол гостям. Матч закінчився з рахунком 5-3 на користь угорської команди. Отож, незважаючи на статус фаворита, після двох турів збірна Австрії впевнено займала останнє місце в групі. Майже через місяць, 23 жовтня 1927 року, в бій вступила збірна Італії, яку на той час очолював Аугусто Рангоне. В Празі, на стадіоні «Летна», їм вдалося вирвати нічию в матчі з Чехословаччиною. В господарів дублем відзначився Франтішек Свобода, за італійців в свою чергу, дубль оформив Хуліо Лібонатті. 6 листопада 1927 року італійці в статусі господарів та фаворитів приймали збірну Австрії. Матч відбувся в Болоньї на стадіоні «Літоріале». До цього поєдинку збірна Італії сім разів грала з австрійцями, але здобути хоча б одну перемогу їй так і не вдалося. Три поєдинки звели внічию, а ще чотири рази зазнали поразки. Не став виключенням і цей матч. Збірна Австрії здобула перемогу завдяки голу Франца Рунге, який відзначився в кінці першого тайму. Наступним суперником підопічних Ауґусто Ранґоне стала збірна Швейцарії, на той час відвертий аутсайдер на футбольній, з якою вони зустрілися 1 січня 1928 року в Генуї на «Стадіо Комунале». Двічі італійці виходили вперед, завдяки голам Хуліо Лібонатті і двічі швейцарці зусиллями Макса Абегглена відігрувалися. На 68-ій хвилині Маріо Маньйоцці забив третій і переможний гол господарів. Збірній Італії вдалося здобути першу перемогу на турнірі. 25 березня 1928 року їй вдалося перемогти вдруге, цього разу над збірною Угорщини. Матч проходив у Римі на стадіоні Національної фашистської партії", "version_id": "16802000859570369336"},
{"wikidata_id": "Q721341", "text": "Море кохання Сюжет У невеликому містечку на березі моря живе Естрелья, мрійлива дівчина, дуже весела та примхлива. Її узяла до себе на виховання хороша сім'я рибалок, адже дівчина народилася в результаті зґвалтування. Її справжня мати Касільда з'їхала з глузду після пологів і відтоді поневіряється по дорогах. Цього літа два будинки відкривають свої двері. Могутній Гільєрмо повертається в місто зі своїми дочками: інженером Оріаною і скромною Елєною. Також в будинок своїх батьків повертається Віктор Мануель Галіндес. Незважаючи те, що Оріана всіляко намагається привернути увагу Віктора, він закохується в Естрелью, яка відповідає йому і теж закохується в нього, але його життя не так прозоре як її. Він приховує важке минуле. Дон Гільєрмо найбагатша людина в місті, жорстка і владна. Він звик, що всі роблять так, як хоче він. Він дуже гордиться своєю дочкою Оріаною, яка тільки що отримала диплом інженера, але вона складна дівчина, невихована і егоїстична. Гільєрмо планує побудувати готель в місті і доручає цей проект Оріані. Також він наймає Віктора Мануеля, він теж інженер. Оріана негайно ж закохується у Віктора Мануеля, але він зачарований Естрельєю. Бідна дівчина і привабливий інженер не розраховували, що їх любов натрапить на стільки перешкод не лише через постійні докучання Оріани, але й через те, що Гільєрмо теж закохався в Естрелью й хоче будь-яким способом зробити її своєю жінкою, тому батько і дочка плетуть інтриги, щоб розлучити їх. У місті ходять чутки, що з'явилася сирена. Вона з'являється ночами і чарує місцевих чоловіків. Одного дня Віктор Мануель рятує в морі красиву і загадкову жінку, яку звуть Марія; а всі в місті думають, що вона і є сирена. Насправді вона не сирена, це звичайна жінка, що втратила розум після того, як Гільєрмо розорив її сім'ю і підпалив їх маєток, щоб спровокувати загибель її батьків і чоловіка. Її всі вважають загиблою, але вона стала жебрачкою. Віктор Мануель зачарований цією жінкою та хоче допомогти їй видужати. Естрелья ревнує його до неї, але він налагоджений рішуче допомогти їй. Він виїжджає з нею в місто, щоб психіатр вилікував її. Гільєрмо і Кораль заставляють Естрелью повірити, що Віктор і сирена — коханці і що вони ніколи не повернуться. Естрелья виїжджає зі своєю хворою мамою в місто. Там вона знайомиться з Ернаном, знаменитим психіатром, який обіцяє вилікувати її маму. Ернан закохується в Естрелью, і вона погоджується стати його дівчиною, але все ще пам'ятає Віктора…", "version_id": "12246690410668382100"},
{"wikidata_id": "Q4350754", "text": "Перепис населення Канади Національний перепис населення Канади проходить кожні п'ять років Статистичною службою Канади. Перепис надає демографічні та статистичні дані, які використовуються для планування державних послуг, включаючи охорону здоров'я, освіту та транспорт, визначають федеральні трансферні платежі, та визначають кількість членів парламенту від кожної провінції та території. На субнаціональному рівні дві провінції (Альберта і Саскачеван) і дві території (Нунавут і Юкон) мають законодавство, що дозволяє органам місцевого самоврядування проводити власні комунальні переписи. У статті в «Нью-Йорк таймс» у серпні 2015 року журналіст Стівен Марке стверджував, що, припинивши обов'язковий перепис населення в 2011 році, федеральний уряд «позбавив Канаду можливості збирати інформацію про себе» у «віці інформації». Майже 500 організацій в Канаді, включаючи Канадську медичну асоціацію, Канадську торговельну палату і Канадську Католицьку Раду Єпископів, протестували проти рішення про заміну перепису довгої форми в 2011 році більш короткою версією. 5 листопада 2015 року, під час першої зустрічі ліберальних фракцій після створення уряду більшості, партія заявила, що відновить обов'язковий перепис довгої форми, починаючи з 2016 року. У національних переписах населення з 1871 року виникали питання про релігію в Канаді, у 1951 році, коли національний перепис почав проводитися не кожні 10 років, а кожні 5 років, питання про релігію запитували лише кожні 10 років. Питання релігії не були включені до Національного опитування домогосподарств 2016 року.", "version_id": "13618721763849491195"},
{"wikidata_id": "Q9323809", "text": "Рудольф Менкицький Біографія Народився у Львові в родині механіка трамвайного депо Ісидора Менкицького та Маріанни з дому Свентановської. 1905 року закінчив гімназію, а згодом — вчительську семінарію, де пізніше працював вчителем малювання. Брав участь у Першій світовій війні і як офіцер австрійської армії потрапив до російського полону. Після закінчення війни вступив до Львівського університету, як вільний слухач. Захоплювався нумізматикою, видав перші наукові розвідки з цієї теми. 1921 року призначений референтом, а невдовзі — «кустошем» (хранителем) Національного музею ім. короля Яна III у Львові. Подарував музеєві 240 монет із власної збірки, зокрема багато цінних і унікальних екземплярів. Опрацював ілюстрований картковий каталог зброї. Член Польського геральдичного товариства. Захоплювався графікою — розробляв обкладинки для книг, та виконував ілюстрації до них, виготовив сотні екслібрисів, почесних дипломів, фундаційних актів. Замовниками часто виступали найвищі державні інституції. Розробив кілька гербів польських міст. Автор герба Гдині, нової версії герба Львова, прийнятого 1930 року і актуального по вересень 1939. 1925 року видав збірку «Бібліографічні знаки Рудольфа Менкицького». Займався дослідженням культури львівських вірмен. Брав участь у підготовці виставки вірменського мистецтва, яка відбулась у червні-жовтні 1932 року у Львові, пізніше був причетний до створення Архієпархіального вірменського музею. У тих же роках разом із дружиною на замовлення Сангушків займався організацією експозиції в Підгорецькому замку. У 1930–1932 році викладав курс історії писемності і геральдику на загальнотехнічному факультеті Львівської політехніки. Займався медальєрством. При створенні медалей часто співпрацював із Петром Війтовичем, фірмою Е. М. Унгера і Варшавським монетним двором. У Львівському історичному музеї зберігається пам'ятна медаль Мисливської виставки 1927 року у Львові. Менкицький, ймовірно, є автором проекту срібної плакетки, присвяченої Польській авіаційній виставці у Львові 1938 року (110×45 мм, виконавець ювелір Ян Войтіх, колекція ЛІМ). У період першої радянської окупації призначений директором щойно реорганізованого Історичного музею. Проживав із родиною під Замковою горою на вулиці Княжій, 6. Помер 21 серпня 1942 року. Похований у Львові на Личаківському цвинтарі, поле № 22. 1945 року дружина Юлія, сини Юліуш та Станіслав виїхали до Польщі у місто Глівіце, куди вивезли особисту збірку Менкицького. Поширеною є хибна версія про єврейське походження науковця. Згідно з нею батько Менкицького нібито мав прізвище Менкес. Інформація з'явилась у публікаціях початку 1990-х і навіть потрапила до V тому «Словника польських митців», виданого 1993 року. Відомо однак про діда Теодора Менкицького і батька Ісидора. Збереглись документи, де останній підписувався як «Ісидор Микіцький» або «Мікіцький», що скоріше вказує на його українське походження. Сам же Рудольф усюди засвідчував свою національність як польську і факт хрещення за латинським обрядом. Редакція Словника польських митців визнала помилку і принесла офіційні вибачення родині Менкицьких.", "version_id": "1190880813625339315"},
{"wikidata_id": "Q336780", "text": "Томас Сімпсон Біографія Томас Сімпсон народився 20 серпня 1710 року у селі Маркет-Босворт у графстві Лестершир в Англії. Його батько був ткачем і Томас так само, за задумом батька, мав опанувати професію ткача. Однак, після того, як Томас у 13-річному віці став свідком сонячного затемнення 1724 року (англ. Solar eclipse of May 22, 1724) в нього виник інтерес до математики. Після опанування «Арифметики» Едварда Кокера і основ алгебри, він став викладачем математики, продовжуючи при цьому вдосконалювати свої математичні знання. 1735 року він вже міг вирішувати задачі стосовно нескінченно малих величин. 1737 року Сімпсон пише свою першу працю — «A new treatise of fluxions» («Новий трактат про похідні»), що виходить друком у Лондоні. 1740 року вийшла друком друга праця Сімпсона, присвячена цього разу теорії імовірностей, — «A treatise on the nature and laws of change» («Трактат про природу і закони перемін»). Того ж року виходить праця «Essay on several subjects in speculative and mixed mathematics». 1743 року виходить праця Сімпсона «Mathematical Dissertations on a variety of physical and analytical subjects», в якій вміщено трактат «Of the areas of curves etc. by approximation», в якому виведена формула наближенного обчислювання визначених інтегралів, відома як метод Сімпсона. 1746 року Сімпсона було обрано членом Лондонського королівського товариства. Поміж іншим Сімпсон видав такі математичні тексти — «Алгебра» (1745), «Геометрія» (1747) і «Тригонометрія» (1748). У 1750 році у Лондоні була видана друга його праця з диференціального числення «The doctrine and applications of fluxions» («Теорія і застосування похідних»).", "version_id": "12114592591422862916"},
{"wikidata_id": "Q1146149", "text": "Сен-Бонне-сюр-Жиронд Економіка 2010 року серед 474 осіб працездатного віку (15-64 років) 319 були активними, 155 — неактивними (показник активності 67,3%, у 1999 році було 66,7%). З 319 активних мешканців працювала 281 особа (166 чоловіків та 115 жінок), безробітними було 38 (13 чоловіків та 25 жінок). Серед 155 неактивних 22 особи були учнями чи студентами, 77 — пенсіонерами, 56 були неактивними з інших причин. У 2010 році в муніципалітеті числилось 356 оподаткованих домогосподарств у яких проживали 801,0 особи, медіана доходів виносила 13 007 євро на одного особоспоживача", "version_id": "436149240461220417"},
{"wikidata_id": "Q12153467", "text": "Скурієс Скурієс — міднопорфірове родовище в Греції на півострові Халкідікі. Поряд з родов. Олімпіас — одне з найбільших у Європі за запасами золота. Історія Родовище відкрите геологами компаній Nippon Mining Ltd. і Placer Development Ltd. на початку 1990-х років. В кінці 1994 р придбане канадською компанією TVX Gold Inc. Характеристика Руди міді містять порівняно високі концентрації попутного золота — місцями понад 2 г/т. Зруденіння приурочене до контактової зони малого інтрузивного тіла гранітоїдів мезозою, що прориває теригенно-вулканогенну товщу пізнього палеозою — раннього мезозою, зім'яту в помірно-стислі складки. Руди вкраплено-прожилкові, сульфідно-кварцові. Кількість сульфідів (пірит, халькопірит, бляклі руди, арсенопірит, сфалерит, ґаленіт і інш.) висока для даного типу родовищ і досягає місцями 10%. У 1997 р. в центральній частині родовища була оконтурена і розвідана ділянка міднопорфірових руд, збагачена золотом. Запаси ділянки — 40 млн т руди із вмістом золота 1.5 г/т (60 т золота). Оконтурювання рудних тіл зроблено в 1999 р за бортовим вмістом золота в 0.4 г/т. Підраховані підтверджені запаси становили на цей час 129.55 млн т руди із вмістом золота 0.9 г/т (116.6 т золота), міді — 0.54%. З урахуванням запасів руд низької категорії (possible) загальні запаси на родовищі досягли 206 млн т руди із вмістом золота 0.8 г/т (165 т золота). Виявлені ресурси золота (із запасами) оцінюються компанією TVX Gold Inc. в 292 т. Технологія розробки Після завершення будівництва ГЗК на родовищі Олімпіас за умови стійкості ринку золота буде почате будівництво неглибокого кар'єру на родовищі Скурієс, де планують добувати близько 8 млн т руди і отримувати 6.2 т золота, а також 35.5 тис. т міді на рік. Кар'єр зможе працювати не менше п'яти років. Переробляти руду і вилучати золото будуть на ГЗК Олімпіас.", "version_id": "8561697881723182647"},
{"wikidata_id": "Q28703528", "text": "Макаров Юрій Борисович Життєпис Юрій Макаров народився у Броварах, там же почав займатися футболом у місцевій СДЮШОР під керівництвом Володимира Подзігуна. Згодом перейшов до київської РШІСП. На рівні команд майстрів дебютував за СКА (Київ) у 1987 році. Згодом талановитий юнак привернув увагу селекціонерів київського «Динамо», у системі якого він незабаром і опинився. Того ж року в складі юнацької збірної СРСР здобув «золото» на чемпіонаті світу серед 17-річних. Втім, незважаючи на такий успіх, закріпитися у Києві Макаров так і не зміг — обмежився виступами за дублюючий склад динамівців і вже наступного року грав у іншому «Динамо» — з Білої Церкви. Саме з цим клубом, що згодом було перейменовано на «Рось», пов'язані основні успіхи Макарова у дорослому футболі. У складі білоцерківців Юрій провів більше ніж півтори сотні матчів, неодноразово стаючи найкращим бомбардиром команди. У 1993 році Макаров здійснив другу спробу закріпитися у київському «Динамо», однак її результат виявився ідентичним першій. Провівши два сезони у «Динамо-2» він залишив клуб, а за деякий час з'явився у лавах чортківського «Кристала». У червні 1996 року провів один матч у складі броварського «Будівельника», після чого повернувся до добре знайомої йому «Росі». Протягом 1997—1998 років Юрій Макаров виступав за білоруський «Ведрич-97», що став його останнім клубом у великому футболі. Кар'єру Макаров завершив у 1999 році виступами за футзальний клуб «Рудня». Після завершення активних виступів працював дитячим тренером у рідному місті, очолював футбольний клуб «Бровари».", "version_id": "4761835696700440255"},
{"wikidata_id": "Q783340", "text": "Марія Анна Кароліна Савойська Біографія Марія Анна Кароліна Карлотта Габріелла Савойська народилася у королівському палаці у Турині 17 грудня 1757 року[1]. Вона була дочкою Віктора Амадея III, короля Сардинії та Марії Антонії Фернанди, інфанти Іспанії. Її старшими сестрами були принцеси Марія Жозефіна, графиня Прованса і Марія Тереза, графиня д'Артуа, молодша — принцеса Марія Кароліна, принцеса Саксонії. У березні 1791 року Марія Анна вийшла заміж за дядька по лінії батька, принца Бенедикта Савойского, герцога Шабле. Церемонія одруження відбулась у Турині в каплиці Святої Плащаниці. Цей шлюб був щасливим, але бездітним. Офіційними резиденціями подружжя були палац Кьяблезе у Турині і герцогский замок у Алье. Коли у грудні 1798 року республіканська Франція окупувала Сардинське королівство, у вигнання вирушили всі члени королівської сім'ї. Герцог і герцогиня Шабле поконули Турин і переїхали на Сардинію, де залишилися до кінця 1799 року. Відтак покинули острів і оселились у Римі, у Папській області. У 1805 році вони провели кілька місяців у Флоренції, де гостювали у Людовика I, короля Етрурії та його дружини, королеви Марії Луїзи. 12 січня 1808 року помер принц Бенедикт Савойський. У 1816 році в Римі відбулась зустріч вдови герцогині Шабле з молодшим братом Карлом Феліксом і кузеном Карлом Альбертом. Їй була повернута резиденція герцогів у Турині. Під час окупації у палаці Кьяблезе жили Камілло Боргезе і Поліна Бонапарт. Проте, вдова герцогиня не поспішьла повертатися на батьківщину. У 1820 році вона придбала у Люсьєна Бонапарта віллу Руфінелла в Фраскаті біля Риму[4]. У 1822 році, недивлячись на протести своїх же брата і кузена, Марія Анна прийняла у своїй резиденції у Флоренції учасників заворушень у Сардинському королівстві, які сталися роком раніше. Тільки на початку 1824 року вона повернулась у П'ємонт, де у замку у Монкальери зустрілася з братами, Віктором Еммануїлом I, який зрікся престолу та новим королем Карлом Феліксом. Влітку того ж роки разом з Карлом Феліксом і його дружиною Марією Крістіною здійснила подорож по Савойї, під час якої вони відвідали Откомбське абатство. Марія Анна Кароліна Савойська померла у мисливському палаці у Ступініджі 11 жовтня 1824 року і була похована в усипальниці Савойської династії у базілікі Суперга в Турині. Все своє майно, включаючи палац Кьяблезе у Турині, герцогський замок у Альє і віллу Руфінелла в Фраскаті, вона заповіла молодшому брату Карлу Феліксу. Шлюб і титули В Турині у капелі Святої Плащаниці 19 березня 1775 року Марія Анна Кароліна Савойська вийшла заміж з дядька по лінії батька, принца Бенедикта Марію Мауріція Савойського (21.6.1741 — 4.1.1808), герцога Шабле[5], молодшого сина Карла Еммануїла III, короля Сардинії від його третьої дружини Єлизавети Терези Лотарингзької. У шлюбі не було дітей. З народження і до заміжжя вона носила титул Її Королівської високості, принцеси Савойської, принцеси Сардинської та П'ємонтської. Титул Марії Анни Кароліни після одруження — Її Королівська високість, принцеса Савойська і герцогиня Шабле; ставши вдовою і до самої смерті носила титул Її Королівської високості, принцеси Савойської та вдова герцогиня Шабле.", "version_id": "2629232351501375733"},
{"wikidata_id": "Q65455964", "text": "Ядерна зброя Ізраїлю Сучасний статус питання Офіційно Ізраїль про наявність у нього ядерної зброї ніколи не повідомляв, він не підтверджував і не спростовував наявність у себе ядерної зброї. При цьому Ізраїль не підписав Договір про нерозповсюдження ядерної зброї. Ізраїль, можливо, є однією з країн, що володіють повноцінною стратегічною ядерною тріадою. Як США, Росія і КНР - Ізраїль має на озброєнні засоби доставки ядерної зброї у трьох природних середовищах. Згідно ряду оцінок, Ізраїль є шостою за кількістю ядерних боєголовок ядерною державою світу. Згідно деяким даним, Ізраїль потенційно міг провести в період 1970-1980-х років до 20 ядерних боєзарядів, а до 1993 року - від 100 до 200 боєзарядів. За різними оцінками, в 2006 році в арсеналі Ізраїлю було близько 200 ядерних зарядів. Так, на думку колишнього президента США Джиммі Картера, висловлену в травні 2008 року, їх кількість становить «150 або більше». Ядерними боєголовками, як передбачається, оснащені ізраїльські ракети «Єрихон». На думку Федерації американських учених (FAS), на озброєнні ЦАХАЛ є близько 60 ракет з моноблочним ядерним зарядом. Для доставки ядерних бомб і ракет із ядерними боєголовками можуть також бути використані літаки F-15 і F-16. У статті двох експертів у області поширення ядерної зброї (Hans M. Kristensen і Robert S. Norris), опублікованій у британському профільному виданні «Bulletin Of The Atomic Research» на початку вересня 2013 року, стверджується, що Ізраїль має у своєму розпорядженні близько 80 ядерних боєзарядів, маючи при цьому розщеплювальні матеріали, необхідні для виробництва від 115 до 190 боєголовок. Ці дані приблизно відповідають оцінками експертів РУМО США, які називали цифру 80 боєзарядів ще у 1999 році. На думку авторів статті, з 1967 по 2004 роки Ізраїль щорічно виробляв по 2-3 ядерних боєзаряди. До початку Війни Судного дня (1973) у розпорядженні Ізраїлю було 15 ядерних боєголовок, до часу вторгнення до Лівану (1982) - 35, до початку іракської війни - 56, до 2003 року - 78. У 2004 році виробництво ядерних боєзарядів було заморожено. Історія Питаннями ядерної програми Ізраїлю займається створена в 1952 році Ізраїльська атомна енергетична комісія (ІАЕК). З початку 1960-х років діють Ядерний дослідницький центр «Нахаль Сорек» та Ядерний дослідницький центр у Дімоні. Згідно доповіді Служби зовнішньої розвідки РФ за 1993 рік, для напрацювання ядерних матеріалів збройової чистоти в Ізраїлі використовуються, у першу чергу, тяжководний реактор і установка для переробки опроміненого палива, що перебувають поза контролем МАГАТЕ. Їх потужності достатньо для виготовлення 5-10 ядерних боєзарядів у рік. Реактор потужністю 26 МВт було введено в дію у 1963 році з допомогою Франції і модернізовано в 1970-ті роки. Після збільшення його потужності до 75-150 МВт напрацювання плутонію могли зрости з 7-8 кг подільного плутонію на рік до 20-40 кг. Установка для переробки опроміненого палива була створена приблизно в 1960 році також за сприяння французької фірми. На ній можна отримувати від 15 до 40 кг подільного плутонію на рік. Ізраїльські спецслужби звинувачують у таємних закупівлях та розкраданні ядерних матеріалів у інших країнах: США, Великій Британії, Франції, ФРН. Так, у 1986 році в США було виявлено зникнення понад 100 кг збагаченого урану на одному з заводів у штаті Пенсильванія, які, ймовірно, були переправлені до Ізраїлю. Ізраїль також визнав факт незаконного вивезення із США на початку 1980-х років крайтронів - важливого елемента в створенні сучасних видів ядерної зброї. У 1986 році за розголошення відомостей про ізраїльську ядерну зброю було викрадено в Італії і потім засуджено до 18 років ув'язнення колишнього співробітника дослідницького центру в Дімоні Мордехай Вануну. Так як наземна ядерна зброя Ізраїлю, після вдосконалення Іраном та іншими країнами регіону своєї ракетної зброї в 1990-х роках, стала вразливою для ворожої атаки, то стратегічною альтернативою стало використання підводних човнів із ядерною зброєю на борту. У середині 1990-х років Ізраїль замовив у Німеччині три Підводні човни типу «Дольфин», які були доставлені в Ізраїль у 1999 і 2000 роках. Про їх оснащення ракетами з ядерними боєголовками вперше стало відомо в червні 2002 року з книги, опублікованої видавництвом Carnegie Endowment. Випробування Про проведення Ізраїлем випробувань ядерної зброї достовірно нічого не відомо. 22 вересня 1979 року в Південній Атлантиці, поблизу Острова Принс-Едуард, над пустельним океаном (47° пд. ш. 40° сх. д.) американським супутником «Vela» 6911 була зафіксована серія світлових сплесків, характерних для ядерного вибуху потужністю 2-3 кілотонни. Широко поширена думка про те, що це було ізраїльське ядерне випробування (можливо, спільно з ПАР). Наземний компонент тріади Основним засобом доставки наземного базування, можливо, є 16 ракет «Єрихон-3». Як повідомляє ізраїльська преса, розробку цієї моделі було завершено в 2005 році. «Єрихон-3» є розвитком ракети \"Єрихон-2\". Повітряний компонент тріади Дві ескадрильї - 18 винищувачів-бомбардувальників F-15I Ra'am (Грім) - модифікація F-15E Strike Eagle ВПС Ізраїлю з двома крилатими ракетами Gabriel можуть представляти собою повітряний компонент ізраїльської ядерної тріади. Морський компонент тріади На думку експертів, дизель-електричні підводні човни типу «Дольфин», що стоять на озброєнні ВМС Ізраїлю, можуть нести крилаті ракети, оснащені ядерними боєголовками. Три таких субмарини були передані Німеччиною ізраїльським ВМС у 1998-1999 роках і пізніше оснащені спеціальними контейнерами для запуску крилатих ракет, а в грудні 2004 року ВМС Ізраїлю уклали контракт про купівлю ще двох таких же підводних човнів. Зазначені ракети, за однією інформацією, є модернізованим варіантом американської крилатої ракети «Гарпун», а з іншого - представляють власну ізраїльську розробку.", "version_id": "3691957888975012519"},
{"wikidata_id": "Q113967", "text": "Плуре Економіка 2010 року серед 632 осіб працездатного віку (15—64 років) 432 були активними, 200 — неактивними (показник активності 68,4%, у 1999 році було 72,4%). З 432 активних мешканців працювали 402 особи (248 чоловіків та 154 жінки), безробітними було 30 (12 чоловіків та 18 жінок). Серед 200 неактивних 36 осіб було учнями чи студентами, 99 — пенсіонерами, 65 були неактивними з інших причин. У 2010 році в муніципалітеті числилось 502 оподатковані домогосподарства у яких проживали 1003,5 особи, медіана доходів виносила 15 944 євро на одного особоспоживача", "version_id": "13120394234060672161"},
{"wikidata_id": "Q696939", "text": "Віденський овочевий оркестр Історія Група, що заснована в січні 1998 року, складається з десятьох музикантів, одного повара та одного звукооператора. Члени колективу беруть активну участь у різноманітних галузях мистецтва (навчання музикантів, скульптура, дизайн і архітектура), а також співпрацюють для виконання спільних проєктів. Індивідуальний підхід, що і є вирішальним фактором у дослідженні та подальшому розвитку їхньої музики, зробив їхній ансамбль унікальним. Мета колективу — створювати екстраординарне звучання, яке сприйматиме будь-яка аудиторія. Наразі колектив виступав у Європі, США, Китаї та Сінгапурі. Особливості Джерелом натхнення членів колективу можна вважати композиції Джона Кейджа. Репертуар групи складається з саунд-арту, експериментальної й електронної музики. Група виконує інтерпретації Ігоря Стравінського, німецької електроніки й австрійської групи Radian, а також власні доробки. Усі композиції створені виключно для живого виконання. Інструменти власного винаходу — це морквяні блокфлейти, тріскачки з баклажанів, труби з цукіні, а також численні інші, що їх звучання посилюється за допомоги спеціальних мікрофонів. Прибори виготовляють усього за годину до виступу з використанням свіжий овочів. Після концерту з овочів готують суп та подають його глядачам.", "version_id": "9612068924448528033"},
{"wikidata_id": "Q1065163", "text": "Оуті Йосітака Життєпис Походив з самурайського роду Оуті. Син Оуті Йосіокі, даймьо в провінції Суо. Народився 1507 року. Здобув гарну освіту, спочатку в конфуціанському дусі. Замолоду став брати участь у військових походах батька. В 1522 Йосітака бився проти роду Амаго за владу над провінцією Акі. Відзначився при захопленні замку Сакурао. У січні 1528 роки після смерті свого батька став новим главою роду Оуті й даймьо. Продовжував військову діяльність свого батька. Укладає союз з кланом Морі. У 1530 році Оуті Йоситака вів успішні військові дії на півночі острова Кюсю і здобув перемогу над родом Сьоні. У 1539 році отримав від сьогуната монополію на офіційну торгівлю з Китаєм, де тоді панувала династія Мін. У 1540 році відновив боротьбу проти роду Амаго, а в 1541 році повністю підпорядкував своєї влади провінцію Акі. Того ж року спільно з Морі Мотонарі захоплює в Амаго землі в провінціях Ідзумо і Івамі. У 1542 році Еситака організував військовий похід на провінцію Ідзумо, що завершився повною поразкою у битві при замку Гассантода. 1543 року загинула велика частина його армії разом з прийомним сином Оуті Харумоті. Після цього Йосітака відмовився від амбіцій щодо розширення своїх володінь, присвятивши себе мистецтву і культурі. Багато приділяв часу вивченню релігії, зокрема неоконфуціанства, синтоїзму, буддизму. 1546 року Оуті організував низку лекції з неоконфуціанства, де особисто проповідував. З 1549 року встановив контакти з європейськими місіонерами на чолі із Франциском Ксав'єром. Перша зустріч була невдалою, але вже 1550 року Ксав'єр привіз офіційного листа від португальського віце-короля Індії, де Йосітака йменувався «королем Японії». Це було схвально сприйнято за підтримки Йосітаки, який зацікавився новою для нього релігією, християнство почало поширюватися в володіннях клану Оуті. Спочатку було хрещено 500 представників місцевої знаті. Його васали розділилися на дві групи. Перша група на чолі з Сагара Такето підтримувала нову політику свого даймьо, а друга — під орудою Суе Харуката виступала за продовження завоювань. 1550 року призначають тимчасовим кокусі провінції Ямашіро. З огляду на загрозу Кіото з боку даймьо Мійосі Токей переконав імператора Ґо-Нара прийняти план переселення імператорського двору до Ямагуті. Протягом нетривалого часу вдалося пересилити більшість сановників й придворної знаті, окрім самого імператора. Але у вересні 1551 року Суе Харуката підняв повстання проти Оуті Йосітаки, який зрештою зазнав поразки й вимушений був накласти на себе руки в своїй резиденції Ямагуті. Слідом за цим Харуката оголосив очільником роду Оуті — Йосінагу, прийомного сина Оуті Йосітаки і брата даймьо Отомо Йосісіге, і став від його імені керувати володіннями роду Оуті.", "version_id": "14887867946470713799"},
{"wikidata_id": "Q372269", "text": "Головоломки з мотузками Головолóмки з мотузками - різновид механічних головоломок, де для вирішення необхідно роз'єднати деталі, пов'язані мотузкою, або ж зняти саму мотузку. Розв'язувати вузли, розрізати або розривати мотузку, знімати фіксатори з кінців мотузки забороняється. Історія Згадки про мотузкових головоломках були ще до нашої ери, наприклад, знаменитий вузол, який задали вирішити фрікійскому царю Гордію. Також були відомі мотузкові головоломки в Індії, Китаї та інших країнах. Зараз такі головоломки продовжують розробляти і виробляти. Зокрема, відомий ними радянський винахідник головоломок Анатолій Калінін. Зараз корпуси головоломок роблять з дерева, пластмас, акрилу, металу або фанери. Принципи розв'язання Велика частина мотузкових головоломок вирішується шляхом розплутування самих мотузочок. Зокрема, мотузкові петлі протягують в отвори, або проводять через петлі кінці мотузок. Розв'язувати будь-які вузли в процесі вирішення правила забороняють.", "version_id": "16793966446159468380"},
{"wikidata_id": "Q52901273", "text": "Штіллерівка Історія Назва місцевості Штіллерівка походить від прізвища власника цегельні пана Штіллера, що розташовувалась неподалік, під горою Яцка. Підприємство Штіллера існувало ще у ХІХ столітті. На Галицькій крайовій виставці цегельня Штіллера була представлена власним павільйоном. З непарного боку вулиці Святого Яцка територія, що колись належала австрійському військовому відомству, у 1920-1930-х роках була забудована віллами для польських офіцерів та урядовців. Тоді ж прокладено вулиці Офіцерську, Черешневу, Стшалковської.", "version_id": "280236688559305501"},
{"wikidata_id": "Q26262147", "text": "Богач Ігор Володимирович Ранні роки Вихованець ДЮСШ львівських «Карпат». Із 2009 по 2013 рік провів у чемпіонаті ДЮФЛ 71 матч, забивши 15 голів. Клубна кар'єра 24 липня 2013 року дебютував у юнацькій (U-19) команді «левів» у домашньому поєдинку з київським «Динамо». За молодіжну (U-21) команду дебютував 12 березня 2015 року в домашньому матчі проти луцької «Волині». У складі команди U-19 двічі ставав бронзовим призером чемпіонату в сезонах 2013/14 та 2014/15. 12 серпня 2016 року дебютував у Прем'єр-лізі в домашній грі проти донецького «Шахтаря», замінивши на 88-й хвилині Павла Ксьонза. 29 серпня 2018 року підписав угоду з вінницькою «Нивою».", "version_id": "12207672734329032404"},
{"wikidata_id": "Q1188633", "text": "Фаустино Боккі Маловідома біографія Відтворення повної біографії митця не зроблено. Маємо уривчасті звістки. Народився в місті Брешія в родині Джакомо та Джулії Файоні. За традиційними уявами художнє ремесло опановував в майстерні художника Анжело Еверарді. Останній за тодішньою італійською традицією мав прізвисько Фьямінго, тобто фламандець. Анжело Еверарді відрізнявся знанням фламандського живопису і сам був прихильником його стилістики. За іншими даними, Фаустино починав навчання у Карло Бачоккі і лише по смерті Бачоккі в 1678 році перейшов в майстерню Еверарді. Як більшість італійців, кохався музиці, залюбки проводив час в веселому товаристві і сам добре грав на арфі. Спробував себе в галузі релігійного живопису. Дослідникам відомі його релігійні композиції (\"Сюжети з життя Св. Бенедикта \", «Двоє святих» тощо). Частка картин біблійної тематики пензля Ф. Боккі прикрашала поруйновану пізніше церкву Пьєта ді Брешия. Твори виконані з впливом академізму в темних кольорах. По руйнації церкви розійшлися по приватним збіркам. Але художник не користувався популярністю у очільників церков, про що свідчать платіжні відомості, знайдені в архівах. Ціни за виконані ним композиції низькі і дорівнювали цінам, виплаченим провінційним і другорядним художникам на кшталт Антоніо Палья чи Джузеппе Тортеллі.", "version_id": "13317409076562248091"},
{"wikidata_id": "Q4282322", "text": "Мармарош-Сигітські судові процеси Мармарош-Сигітські судові процеси (Мармарош-Сігетські судові процеси) — судові розправи австро-угорського уряду над селянами Закарпаття (Угорської Русі), які переходити з уніатства до православ'я. Проходили у місті Мармарош-Сигіт. Одним з найбільших центрів «православного руху» стала Мармароська жупа на Закарпатті. Щоб придушити його, австро-угорський уряд вдався до репресій, звинувачуючи учасників руху в «державній зраді». Водночас офіційно в Австро-Угорщині провослав'я було дозволене законом, а в Буковині, яка також частково входила до Австро-Угорщини, було панівною вірою. Процеси викликали бурхливу реакцію в демократичниї колах Європи проти свавілля угорського судочинства. Перший Мармарош-Сигітський процес В лютому 1904 року в Мармарош-Сигіті було організовано судовий процес над 22 селянами, з яких 9 було засуджено до різних строків тюремного ув'язнення і сплати штрафу. Виступи селян відбулися 1906 року в інших жупах. Проте репресії не спинили наростання «православного руху». На початку 1912 до православ'я вже перейшло 30–35 тис. закарпатців. Другий Мармарош-Сигітський процес У відповідь на подальше поширення православ'я австро-угорський уряд знову застосував суд. 29 грудня 1913 року почався Другий Мармарош-Сигітський процес. Він був єдиним масовий процесом у Австро-Угорщині перед війною. Початково до суду притягли 189 звинувачуваних. Під час арешту і ув'язнення селяни зазнавали тортур та побиттів з боку угорських жандармів. Згодом прокурор зменшив число відповідачів до 94 (за іншими даними — 96) осіб, звинувативши їх у підбуренні проти мадярського народу, греко-католицької віри та духовенства, в порушенні законів. Процес був спрямований насамперед проти православних громад сіл Великі Лучки (поблизу Мукачевого) та Іза (Хустський район). Процес завершився 3 березня 1914. 32 підсудних було визнано винними в антиурядовій агітації й засуджено до різних строків тюремного ув'язнення (сукупно — 39,5 років) та сплати штрафу.", "version_id": "10795142336431757050"}
]
