[
{"wikidata_id": "Q1074942", "text": "Гюргево (Огражден) География Селото е било разположено в планински район на 25 километра северно от град Петрич в югоизточните склонове на планината Огражден. Климатът е преходно-средиземноморски с летен минимум и зимен максимум на валежите. Населението се изселва масово в периода 1956 – 1965 година в Кърналово, Припечене и Петрич. История За първи път селото се споменава с днешното си име Гюргево в грамота на Иван и Константин Драгаш, датирана около 1378 година. Селището се споменава в османски регистри от 1570 и 1664-1665 година. Според данните от първия регистър в селото живеят 35 български-християнски и 3 мюсюлмански домакинства. В „Етнография на вилаетите Адрианопол, Монастир и Салоника“, издадена в Константинопол в 1878 година и отразяваща статистиката на мъжкото население от 1873 година, Гюргево (Geurgevo) е посочено като село с 40 домакинства със 70 жители мюсюлмани. През 1900 година селото е чисто турско. Според статистиката на Васил Кънчов („Македония. Етнография и статистика“) през същата година в Гюргево живеят 400 жители турци. От 2 октомври 2015 г., с решение на Министерски съвет, селото е закрито, поради липса на самостоятелно землище и постоянно живеещо население.", "version_id": "5229712630809309931"},
{"wikidata_id": "Q20497064", "text": "Свети Власий (Бер) Архитектура Късновизантийската църква е построена в началото на XIV век като еднокорабна базилика с шестостенна апсида на изток. Малко след изграждането му, на южната страна е добавен портик. През XVI век формата на храма се променя радикално, като са съборени част от северната и цялата западна страна и на тяхно място са направени две големи арки. Стенописи Паметникът е изписан с ценни стенописи в XIV, XVI и XVIII век. Оригиналните стенописи са датирани около 1320 година и са на източната стена на наоса, сред които се откроява изображенията на Света Богородица в цял ръст с бебето Исус и два ангела, Благовещение, Възнесение, Рождество Христово, Сретение Господне, както и на светеца покровител Власий в цял ръст и сцени от житието му. От XVI век са много стенописи в централния кораб, докато от XVII са стенописите на северната стена на наоса.", "version_id": "8690008702789367614"},
{"wikidata_id": "Q66058040", "text": "Вила „Варвара“ Местоположение Разположена е в Горния град, на улица „Криспос“ № 7 в северната част на площад „Ромфеи“ (площад „Куле кафе“). История Сградата построена за жилище между 1897 - 1905 година от солунския каймакамин Хафзи бей, назначен след Гръцко-турската война. В 1906 година става собственост на солунския мюфтия. От 1917 година в неятам живеят френски войници и тракийски бежанци, а след пожара от 1917 година в нея са настанени и останали без дом. През 1925 година сградата става собственост на Националната банка на Гърция, а в 1928 година - на Космас и Дамянос Ламбидис. След войната е начално училище. От 1959 година до 1978 година в нея е Седма мъжка гимназия. Сградата е обявена за паметник на културата в 1977 година и е закупена от община Солун. От 3 януари 1994 година до 23 април 1998 година сградата е обитавана от самонастанили се анархисти. Сградата е реставрирана като част от проекта за Европейска столица на културата 1997. От 2000 година в нея е настанена общинската библиотека на Горния град. Описание Сградата е забележителен пример за богата балканска двустранна къща с елементи на неокласическа архитектура. Разположена е в южната страна на парцела и е на три нива - партер и два етажа. Планът е издължен и основните помещения са подредени от южната страна. В 1959 година, когато сградата се използва за гимназия, дървените стърлбища са заменени с бетонни.", "version_id": "8391926715208365573"},
{"wikidata_id": "Q1565483", "text": "Арсений IV Йованович Биография Роден през 1698 г. в района на рашката област, т.е. рашка епархия, където е ръкоположен за дякон и презвитер, след което става рашки митрополит и същевременно доверен заместник на печкия патриарх Мойсей Райович. Пребивава в манастира Раваница, от където се прехвърля през Дунава във Фрушка гора. В манастира Връдник, на австрийска земя по това време, събира помощи за Печката патриаршия. Патриархийският съвет през 1725 г., след смъртта на Моисей, го избира за патриарх – по волята на последния за наследник на трона. Арсений IV следва политиката на предшественика си и съименник Арсений III – за освобождение на народа си от османска власт, особено в контекста на времето на т.нар. Хабсбургска Сърбия. По време на последвалата австро-турска война (1737 – 1739), патриарх Арсений влиза в контакт с местните и отвъдунавските (в Бачка по военната граница) водачи на антиосманския бунт. След изтеглянето на османците от Нови Пазар, откъдето са прогонени от Атанасий Рашкович през юли 1737 г., в акт на мъст има предложение Арсений да бъде обесен, но той се спасява с бягство през Ругова към земите на Васоевичите, откъдето се прехвърля на австрийска територия. След сключването на белградския мир, патриарх Арсений е такъв в изгнание и няма как да се завърне в Печ, а патриаршията установява временната си катедра в Срем. С преместването и установяването си на австрийска територия, патриарх Арсений прекъсва духовните и финансови връзки с метрополията, останала на османска територия. През 1737 г. умира в Карловац местния митрополит Викентий Йованович, и след австрийската загуба на Белград, императрица Мария Тереза със свой акт от 1 октомври 1741 г. потвърждава на Арсений не само в патриаршеското достойнство, но и неговото предстоятелство върху цялото православно и сръбско духовенството на територията на Свещената Римска империя. По искане на патриарх Арсений, Мария Терезия (през унгарската придворна канцелария) на 18 май 1743 г. потвърждава и старите привилегии дадени от Виена на неговите предшественици – спрямо православния и сръбски народ на австрийска територия. На 1 декември 1746 г. обаче Мария Тереза съобщава на патриарх Арсений, че без императорско разрешение и присъствие на изричен императорски пратеник – комисар, не може да свиква на австрийска територия църковно-народен събор. Патриарх Арсений е известен още и с това, че по време на неговото предстоятелство в Сремски Карловци е издигната нова сграда на патриаршията в изгнание, както и църква посветена на Свети Трифон. По време на предстоятелството му на Карловачката метрополия, на османска територия в Печ е избран за печки патриарх гъркът Йоаникий III. Въпреки това, патриарх Арсений продължава да поддържа връзки с църкви и манастири останали на османска територия. Патриарх Арсений IV Йованович Шакабента умира на 7 януари 1748 г. в Сремски Карловац и е погребан в манастира Крушедол. В българската историография този печки патриарх е известен най-вече със спомоществователството за разпространението на книгата \"Стематография\", която според историкът на сръбската литература Йован Скерлич е „първата сръбска книга печатана в Австрия“. В патриаршеският титул на Шакабента има също така и добавката „и на българите“.", "version_id": "13471557974369531927"},
{"wikidata_id": "Q968835", "text": "Партений IV Константинополски Биография Роден е в Одрин. Избран за митрополит на Бурсенска епархия през януари 1655 г. Като митрополит на Бурса възстановява и съдейства за изографисването на катедралната църква „Свети Георги“. За пръв път е избран за патриарх на Константинопол на 1 май 1657 г. и остава такъв до юни 1662 г., когато е възстановен като митрополит на Бурса. Не се задържа в Бурса и се мести във Влашко при Константин Щербан Басараб. Завръща се от Влахия, за да стане повторно вселенски патриарх на 21 октомври 1665 г. През септември 1667 г. е свален от патриаршеския трон и заточен на Тенедос. За няколко месеца е митрополит на Браила, преди да се засели в Одрин и оттам да е почетен тирнавски митрополит без пасторални задължения. През март 1671 г. Партений за трети път става патриарх на Константинопол. Патриарх за около половин година, до октомври 1671, когато бил заточен в Кипър. По-късно му е позволено да напусне острова и да се върне в Одрин. Партений е патриарх за четвърти път от 1 януари 1675 г. до 24 октомври 1676 г. За пети път е патриарх на Константинопол от 1684 до 1685 г., след което е почитен анхиалски митрополит без пасторални задължения.", "version_id": "14036540267795883527"},
{"wikidata_id": "Q60712919", "text": "Скот Бейкър (австралийски писател) Биография и творчество Че Бейкър е роден на в Йоркшър, Англия. На тригодишна възраст се мести с родителите си и по-големия си брат в Австралия и израства в Сините планини. Завършва телевизионна и филмова продукция в университета Чарлс Щърт в Уага Уага и след това в университета в Северна Каролина. Докато е в САЩ работи по сезона на сериала „Доусън Крийк“ и няколко игрални филма с участието на Били Зейн и Патрик Суейзи. През 2000 г. се завръща в Сидни и работи с „Channel Nine“, във студиото на Fox и с Apple като специалист по цифрово видео. През 2003 г. се премества в Канбера, за да тренира на елитно ниво таекуондо за участие в олимпиадата през 2004 г., но поради травма не участва. Работи като консултант във филмовата и телевизионната индустрия, създава телевизионни реклами, музикални и корпоративни клипове и дивидита, като режисьор и редактор на свободна практика и специализира цифрови видеотехнологии. Той е един от водещите експерти в Австралия по цифрови видеоприложения за Мак. През 2011 г. работи в Уелингтън по трилогията на Питър Джаксън „Хобитът“. Пише статии за списания и чете лекции в Националния университет на Австралия. Първият му роман „Правилото на знанието“ е публикуван през 2013 г. Главният герой Шон Стрикланд е учен, който работи по темата за времето и пространството. На път за Кеймбридж открива странен пакет с древни документи, написани на староеврейски, гръцки и арамейски, и книга на английски език, документи, които могат да променят историята. Но и други опасни личности по следите на пакета. Че Бейкър живее със семейството си в Канбера.", "version_id": "9964794283155685506"},
{"wikidata_id": "Q12286830", "text": "Министерство на обществените сгради, пътищата и благоустройството на България Министерството на обществените сгради, пътищата и благоустройството (МОСПБ) е българска държавна институция с ранг на министерство, съществувалa в периода 1911–1947 година, с прекъсване между 1934–1935 година. История Министерството на обществените сгради, пътищата и благоустройството е създадено с изменение на конституцията от 11 юли 1911 г. До този момент функциите му се изпълняват от структурни звена при други министерства: Министерство на вътрешните работи (1879–1882), Министерство на обществените сгради, земеделието и търговията (1882–1885), Министерство на финансите (1885–1893) и Министерство на обществените сгради, пътищата и съобщенията (1893–1911). Структурни промени МОСПБ започва да функционира от 1 януари 1912 г. и се състои от Главна дирекция на пътищата, благоустройството и сградите с четири отделения, Главна дирекция на строежите с три отдела, Главна дирекция „Трудова повинност“ – става съставна част на министерството (1925–1932), като след закриването ѝ функциите се приемат от служба „Временна трудова повинност“. През 1934–1935 г. МОСПБ и Министерството на железниците, пощите и телеграфите се обединяват (с изменение на конституцията от 19 май 1934 г.) в Министерство на съобщенията (МС) и отново се разделят (с Указ № 120 от 21 април 1935 г.). През 1936 г. Службата за автомобилни съобщения при МЖПТ преминава към МОСПБ. През 1943–1944 г. има следните структури: Централно управление, Бюджетно-контролен отдел, Главна дирекция на обществените сгради, пътищата и благоустройството и Главна дирекция на строежите. МОСПБ е закрито на основание член 17, т. 3, и на член 40 от Конституцията на Народна република България от 4 декември 1947 г.", "version_id": "8135066846185232335"},
{"wikidata_id": "Q210553", "text": "Атомна теория Атомна теория или Теория на атома във физиката и химията е теория за състава на материята и по-точно на веществото, според която то е съставено отделни единици — атоми, а не се поддава на безкрайно делене. Началото на теорията е поставено като философска концепция в древна Гърция (Демокрит) и Индия и в началото на 19 век става общоприета в науката, след като откритията в химията доказват, че веществото е съставено от частици. Думата \"атом\" (от старогръцки atomos, 'неделим') се използва за обозначаване на основната частица на даден химичен елемент, защото по онова време химиците смятат, че това е най-малката неделима частица на веществото. Към началото на 20 век обаче, чрез редица експерименти по електромагнетизъм и радиоактивност физиците установяват, че „неделимият атом“ всъщност е конгломерат от различни субатомни частици (основно електрони, протони и неутрони), които могат да съществуват отделно една от друга. Всъщност при някои екстремни условия като например в неутронните звезди стойностите на налягането и температурата са такива, че атомите не могат да съществуват. След като се установява, че атомите са на практика делими, физиците въвеждат названието \"елементарни частици\" за да опишат неделимите частици. Разделът от физиката, изучаващ субатомните частици, се нарича физика на елементарните частици и неговата основна цел е да се разкрие фундаменталната природа на материята. Химически закони Към края на 18 век са установени два химически закона, при чието извеждане не е било използвано понятието за атом. Първият е Закон за запазване на масата, формулиран от Антоан Лавоазие през 1789 г., според който общата маса на веществата в химична реакция остава постоянна (реактантите имат същата обща маса като продуктите на реакцията). Вторият закон е законът за постоянство на състава (закон за постоянния състав) на химичните съединения. Изведен е за първи път от френския химик Жозеф Пруст през 1799 г., и постановява, че „химичните съединения имат винаги постоянен състав независимо от начина на получаването им“. Или, ако едно съединение бъде редуцирано на съставните му елементи, масите на съставляващите ще бъдат винаги в една и съща пропорция, независимо от количеството или източника на съединението. Теория на Далтон Следват откритията на Джон Далтон, които изиграват решаваща роля за възприемане на понятието за атом. Той продължава работата на французите, като формулира закона за кратните отношения: „Когато два елемента образуват помежду си две или повече съединения, еднакви масови количества от единия елемент се съединяват с различни масови количества от другия елемент, които се отнасят помежду си както цели числа“. Например Пруст изучавал калаен оксид и установил, че масите на калая и кислорода са винаги в точно определено съотношение. Далтон изчислява, че 100 г. калай се съединяват или с 13,5 г. кислород или с 27 г. (в зависимост от вида на оксида); т.е. 13,5 и 27 са в съотношение 1:2. Според него една атомистична теория може елегантно да обясни тази обща закономерност в химията — в конкретния случай, един атом калай ще се съедини точно с един или точно с два атома кислород. Далтон прави извода, че всеки химичен елемент се състои от атоми от един, уникален вид, които не могат да бъдат променяни или разрушавани с химически методи, но могат да се съчетават и да образуват по-сложни химични съединения. Тъй като той стига до това заключение чрез експерименти и анализ на резултатите, това поставя началото на истинската научна теория на атома. През 1803 г. Далтон представя устно първия списък на относителни атомни тегла на някои вещества и публикува съответната статия през 1805, но не пояснява как точно е достигнал до резултатите си. Точният метод е съобщен през 1807 г. от неговия познат химик Томсън в третото издание на неговия учебник A System of Chemistry. В крайна сметка Далтон написва собствен учебник, A New System of Chemical Philosophy, 1808 г., където го описва. Далтон оценява атомните тегла на елементите според пропорциите на съответните маси, с които те се съединяват един с друг, като за единица приема водорода. Той обаче не взема предвид, че при някои елементи няма единични атоми, а те се съединяват в молекула – например кислородът съществува като O₂. Друга негова грешка е допускането, че най-простото съединение на произволни два елемента съдържа винаги по един атом от двата и по този начин според него водата е с формула HO, не H₂O). Това, заедно и с неточността на апаратурата му, води до големи грешки в неговите таблици. Той изчислява например, че атомът на кислорода е 5,5 пъти по-тежък от атома на водорода, а той е всъщност 16 пъти по-тежък. Откриване на молекулите Недостатъците на теорията на Далтон са коригирани през 1811 от Амедео Авогадро. Авогадро предлага хипотезата (наречена по-късно закон на Авогадро), че един мол от произволен газ при еднаква температура и налягане заема един и същ обем и съдържа еднакъв брой молекули (с други думи, масата на газовите частици не влияе на заемания обем). Авогадро прави изводи за строежа на молекулата на много газове, като изследва точните обеми, при които те реагират един с друг. Например: след като два литра водород реагират само с един литър кислород и резултатът е два литра водни пари (при постоянна температура и налягане) следва, че всяка молекула кислород се разделя на две, за да образува две молекули вода. Така Авогадро прави по-точни оценки на атомната маса на кислорода и други химични елементи и потвърждава разликата между атоми и молекули. През 1827 г. шотландският ботаник Робърт Браун наблюдава движението на цветен прашец върху водна повърхност и забелязва, че те променят движението си хаотично без видима причина. Доста по-късно, през 1905 г., Алберт Айнщайн предполага, че това Брауново движение е породено от водните молекули, които непрекъснато удрят цветните прашинки, и развива математичен модел, който го описва. Този модел е експериментално доказан през 1908 г. от френския физик Жан Батист Перен и така атомно-молекулната теория за строежа на веществото е потвърдена.", "version_id": "15863138994990613894"},
{"wikidata_id": "Q24574640", "text": "Иван Блажев Биография Роден е в плевенското село Мечка. През 1950 г. завърша Художествената академия в класа по скулптура на Марко Марков. През 1951 г. се присъединява към Съюза на българските художници. Творчеството му е разнообразно. Материалите, с които работи, включват бронз, дърво, камък и теракота. Използва също метода на галванопластиката. По-известни негови творби са: „Жажда“, „Майка“, „Обич“, „Пред гроба на татко“ и други. Създава също декоративни и нефигурални пластики – „Аржурска пластика“, „Любов“, „Прегръдка“ и други. Има проекти за монументална украса – „Арка“, „Етажи“, „Декоративен знак“ и други. Негово дело са множество паметници на видни българи в различни градове, сред които са: Иван Вазов (Сопот и София), Никола Вапцаров (Банско), Найден Геров (Лом), Станислав Доспевски (Пазарджик), Васил Левски (Чирпан), Елин Пелин (Елин Пелин), Цанко Церковски (Бяла Черква) и други. Има прозвището „скулпторът на Пейо Яворов“, защото изработва множество скулптури на поета, включително тази пред къщата музей в София и множество в Чирпан – родния град на Яворов. Излага собствени творби на международни и общи художествени изложби. През 1986 г. организира самостоятелна изложба, където представя свои пластики или фотоси на свои паметници. Носител е на орден „Св. Св. Кирил и Методий“ – II и I степен. През 2002 г. е обявен за почетен гражданин на Чирпан.", "version_id": "17746851705077805820"},
{"wikidata_id": "Q1424072", "text": "Индепендиенте Санта Фе История Отборът е създаден през 1941 г. от ученици от елитното частно училище Химнасио Модерно. Въпреки че първата емблема на отбора съдържа жълт и червен цвят – цветовете от знамето на Богота, за цветове на отбора са избрани бяло и червено. Има различни теории за този избор, като според най-разпространената един от съоснователите на отбора, Луис Робледо, се е спрял на тези цветове, защото е учил в Англия, където е бил фен на Арсенал. През първия си сезон отборът се състезава във втора дивизия на аматьорското първенство на Богота и завършва на второ място. Следващата година Санта Фе вече е в първа дивизия, а треньор е англичанинът Джак Грийнуел, бивш футболист и треньор на Барселона. Шампионатът е прекратен по средата, а в турнира на департамент Кундинамарка отборът губи финала срещу Америка де Кали. През 1948 г. се провежда първото професионално първенство на Колумбия, а Санта Фе става шампион с 12 победи и 3 равенства от общо 18 мача. Дербита Класико боготано или Класико капитолано се нарича дербито между Индепендиенте Санта Фе и Мийонариос - и двата отбора от Богота се смятат за най-големите тимове в страната. Това е единственото регионално дерби, което се е състояло във всички сезони на Категория Примера А. До края на 2014 г. дербито се е играло 296 пъти, като Мийонариос има категоричен превес – 112 победи срещу 81 загуби и 103 равенства. Друго голямо съперничество е това между Санта Фе и Америка де Кали. То датира от края на 80-те и началото на 90-те години на 20 век. Кулминацията е през 1999 г., когато двата отбора се изправят на финала на Копа Мерконорте. Индепендиенте печели първия мач като гост с 2:1, но губи реванша с 0:1 и така се стига до дузпи, при които играчите на Америка са по-точни. Това дерби се счита за едно от най-опасните в колумбийския футбол – в сблъсъци между феновете загиват общо трима привърженици на Индепендиенте и двама на Америка. От по-нови дни е т.нар. Червено-зелено дерби, противопоставящо Санта Фе и Атлетико Насионал. В последно време това са колумбийските отбори с най-предно класиране в класацията на Международната футболна федерация по история и статистика IFFHS, като към месец март 2014 г. Атлетико е пети, а Индепендиенте - 13 в света.", "version_id": "13686794561488595611"},
{"wikidata_id": "Q33611716", "text": "Божидар Антонов Биография Роден е на 19 май 1944 г. в монтанското село Долна Вереница. От 12 януари 1965 г. е младши разузнавач в отдел II на Държавна сигурност. От 25 април до 17 октомври 1968 е младши разузнавач управление II, а след това става разузнавач V степен. От 13 април 1972 до 2 септември 1974 г. е разузнавач II степен, като от 14 юли 1972 е в Първо главно управление. След това става старши разузнавач III степен до 4 януари 1977 г., когато е назначен за инспектор IV степен. От 1 декември 1980 г. е заместник-началник на отделение. От 11 октомври 1983 до 1988 г. е заместник-началник на Окръжното управление на МВР в Монтана. През 1984 г. изкарва двумесечен курс в школата на КГБ в СССР. На 27 януари 1989 г. е назначен за заместник-началник на отдел II, а от 5 февруари 1990 г. и за началник на отдела. От 1 май 1990 до 1 януари 1992 г. е началник на служба. От 1 юни 1995 г. е директор на РДВР-Враца. От 1996 г. е генерал-майор.", "version_id": "16446956189146730079"},
{"wikidata_id": "Q760989", "text": "Москва на Хъдсън Сюжет Действието му се развива по време на Студената война. Владимир Иванов, руски саксофонист, получава рядката възможност за това време да замине на турне в Ню Йорк заедно с цирка, в който работи. Неговият приятел, Анатолий, който е клоун в същия цирк, цял живот мечтае да избяга на Запад, но в последния момент не набира кураж да го направи. Вместо него, дефектира Иванов. В началото неговият живот е труден, работи на минимално заплащане, бива ограбен, случват му се и други несполуки. Той непрекъснато се страхува, че може да е наблюдаван от КГБ. В края на филма намира работа като саксофонист и свири любимата си музикка.", "version_id": "8801285340602923884"},
{"wikidata_id": "Q455606", "text": "Светлана Азарова Биография Светлана Азарова е родена на 9 януари 1976 г. в град Измаил, УССР. През 1996 г. завършва Педагогическият институт в родния си град, след което се записва Държавната консерватория в Одеса, където изучава специалност „Композиция“ при проф. Александър Красотов, и по–късно до дипломирането си като композитор през 2000 г. при проф. Кармела Цепколенко. През 2003 г. участва в шестмесечната програма „Gaude Polonia“ – стипендия на Министерството на културата на Полша, в Музикалната академия „Фредерик Шопен“ във Варшава с проф. Марчин Блажевич. По-късно през същата година Центърът за музика в Дрезден (DZzM, днес Европейски център за изкуства) кани за участие Светлана в стипендианския проект „pass_ПОРТ“ в рамките на „Dresdner Tage der zeitgenössischen Musik“. През 2007 г. участва в проекта 8-та Musica Viva в Мюнхен.", "version_id": "6917043792823315946"},
{"wikidata_id": "Q702758", "text": "История на евреите във Франция Историята на евреите във Франция е история на най-голямата съвременна еврейска общност в европейска страна. Античност През римската епоха евреи има в Тур, Поатие, Нарбон, Люнел, Ним, Аквитания, Нормандия и Шампан. Средновековие Крал Сигизмунд гони евреите от Бургундското кралство през 517 г. През 6 век, съществува нетърпимост към евреите на територията на днешните френски земи, като през 582 г. Хилперих принуждава евреите или да се покръстят или да бъдат ослепени. Като цяло, юдаизмът във Франция по времето на Каролингите се радва на просперитет. По време на просвещението През 16 век в Бордо и Байон от Португалия тайно пристигат някои марани и \"нови християни\", понеже Анри II на Коледата през 1550 г. прогласява особен статут и самоуправление за гражданите - \"права и привилегии за жителите на градовете\". Тези тайно практикуващи юдаизма евреи (криптоюдаизъм) се налага да изчакат близо два века, за да имат право да узаконят стария си статут - до Вестфалския мирен договор, по силата на който се сдобиват с правото ако искат свободно да изповядват религията си, да заплатят нов еднократен данък за узаконяване на новия си статут. След средата на 17 век, във Франция се възраждат еврейските общности, които търпят абсолютизма на френската монархия. След 1648 г. евреите във Франция имат право да изповядват свободно своята религия, както и да уреждат вътрешнообщностните си отношения - семейни, на попечителство, като евреите във Франция се сдобиват и с правото да имат своя собствена юрисдикция, с ограничени правомощия, която да решава някои дребни спорове между евреи. Това позволява на евреите във Франция постепенно да се \"еманципират\". Евреите и френската революция След Френската революция, Франция става първата европейска страна, в която евреите се сдобиват с пълни граждански права. Постепенно френските евреи започват да се \"интегрират\" във френското общество и обществени отношения в страната. Този обществен процес на интеграция, предвид на резултатите от Френската революция с последвалите Наполеонови войни, проправя пътя на модерния антисемитизъм във Франция. Антисемитизмът във Франция достига своя пик по време на Панамския скандал, с последвалата афера Драйфус. Разбира се, френския антисемитизъм е катализиран от загубата във френско-пруската война. По времето на Втората световна война, Холокостът засяга около 75 000 френски евреи, или около една четвърт от членовете на еврейската общност в страната. През 50-те и 60-те години на 20 век, много френски евреи ашкенази се изселват в Израел, а във връзка със загубата на Алжир от Франция по времето на де Гол, много алжирски евреи сефаради дирят убежище във Франция. През 21 век еврейската общност във Франция наброява 488 000 души, или близо половин милион, което я прави най-голямата еврейска общност в Европа. Френските евреи населяват основно Париж, Марсилия, Лион, Ница, Тулуза и Страсбург. Общността е предимно сефарадска, но се характеризира с голямото си разнообразие по отношение на традициите, като във Франция има както ултраортодоксални евреи, така и неомарксисти.", "version_id": "16419330443891278024"},
{"wikidata_id": "Q1263209", "text": "Самиклаус История Бирата „Samichlaus“ започва да се произвежда през 1980 г. в светла и тъмна версия от швейцарската пивоварна „Brauerei Hürlimann“ в Цюрих. При появата си на пазара, със своите 14 % алкохолно съдържание, „Samichlaus“ е най-силната бира в света за времето си и през 1990 г. влиза в Книгата на рекордите на Гинес. През 1996 г. „Brauerei Hürlimann“ става собственост на холдинга „Feldschlösschen“, най-големият швейцарски производител на бира, който понастоящем е собственост на датската пивоварна група „Карлсберг“. Година по късно, през 1997 г., производството в пивоварната „Hürlimann“ в Цюрих е преустановено, като последното бутилиране на „Samichlaus“ и през 1996 г. Днес „Hürlimann“ произвежда само марките „Hamer“, „Hürlimann Lager“ и „Sternbrau“, които са обикновени светли лагери. През 2000 г. търговската марка „Samichlaus“ и оригиналната рецепта за бирата са купени от австрийска пивоварна „Schloss Eggenberg“, която възобновява производството на коледната бира в своята пивоварната още същата година. За направата на бирата се използват светъл и мюнхенски малц, както и хмелове Магнум и Перле от Халертау, както и Жатец. Същата мая, която се е използвала за направата на оригиналния Samichlaus в Швейцария се използва и в производството на бирата на „Schloss Eggenberg“. Тази мая е уникална, и е разработена да издържа на много високи нива на алкохол. Швейцарското наименование на бирата е запазено, за да се подчертае приемствеността с продукцията на „Hürlimann“. На швейцарския диалект на немския език Samichlaus означава Санта Клаус (Дядо Коледа). Поради големия успех на класическата допелбок версия – „Samichlaus Classic“, която се предлага в бутилки от 0,330 мл, с черен етикет), пивоварната пуска на пазара и нови разновидности. През 2007 г. на пазара се появява лимитирана версия „Samichlaus Helles“ с червен етикет – светла допелбок бира с 14 об.% алкохол, която се прави от светъл пилзнер малц, и се отличава от своя тъмен събрат със своя златист цвят с червеникави отблясъци, още по-сложни плодови аромати и малцова сладост. През 2013 г. се появява „Samichlaus Barrique“, също с 14 об.% алкохол, специално отлежала в дъбови бъчви, в които преди това е отлежавало вино Шардоне. Резултатът е червено-кафява бира с плодово-пикантен аромат, плодово-карамелна сладост, и сложен и хармоничен вкус. През 2014 г. идва ред и на „Samichlaus Schwarzes“ – тъмна плътна бира, отново с 14 % алкохолно съдържание. Характеристика Класическата „Samichlaus“ е силна коледна бира в стил допелбок, с 14 % алкохолно съдържание, с висока карбонизация, с червеникаво-кафяв, бакъреномеден цвят, орехов аромат и богат и сложен вкус, в който се съчетават нотки малц, тъмни плодове, шоколад, карамел и алкохол. „Samichlaus“ се съчетава отлично с шоколадови десерти и сладкиши. Биреният експерт Зак Ейвъри дава следната оценка на „Samichlaus“: „Бакърено-светлокафява на цвят, със силен опияняващ аромат на стафиди и шери. Най-добре се възприема сервирана в тумбеста чаша – силна, сладка и загряваща. Перфектна с филийка коледен сладкиш.“ Поради високото си алкохолно съдържание и изискванията на американския пазар, на етикетите на „Samichlaus“ фигурира и обозначението малц ликьор", "version_id": "5580562603797070971"},
{"wikidata_id": "Q1458", "text": "Калабрия История Първите останки на човешка дейност са през Палеолита. През 3 хилядолетие или през 2 хилядолетие пр.н.е. в района идват някои италийски племена. В южната част на Калабрия се установяват Брутиите, и на северната и́ част Луканите. През 8 век пр.н.е. идват в калабрийските брегове първите гръцки колонизатори, които започват да създават градове, и наричат тези колонии „Магна Греция“. Най-важните гръцки градове са били Регион (гръцко име: Ρέγιον, латинско име: Rhegium, днес Реджо Калабрия) и Локрои Епизефириои (гръцко име: Λοκροὶ Επιζεφύριοι, латинско име: Locri Epizephirii, днес Локри) на юг, а Кротон (гръцко име: Κρότων, латинско име: Kroton, днес Кротоне) и Сибарис (гръцко име: Σύβαρις, латинско име: Sybaris) на север. Всеки гръцки град е бил независим е често те са водели борби със съседните колонии. Затова северните колонии се превземат от луканите през 4 век пр.н.е., а през 3 век пр.н.е. целият регион се превзема от римляните. През римското управление калабрийският полуостров е наречен Брутциум (Bruttium, от името на племето Брутии), а името Калабрия показва днешния регион Пулия. Административен център на римския регион е бил град Региум (Реджо Калабрия), където още се говорел на гръцки. Карта, показваща че Калабрия се е наричала Бритиус, а всъщност КАЛБРИЯ е тока на ботуша – Calabria След падането на римската империя районът е разорен от готските нашествия и на следващите византийско-готски войни (535 – 553 г.). Под византийското управление районът е включен в сицилианската тема (една от административните деления на византийската империя. След лангобардския нахлуване, Калабрия остава византийска и добива съвременното си името, когато Сицилия е превзета от арабите през 8 век (нова „тема на Калабрия“). Заради заплахата на арабските разбойници, главните градове на бреговете са напуснати (освен Региум) и хората търсят подслон на планините, където създават много малки селища, които могат да се защитават лесно. Икономика на района влиза в криза. През цялото Средновековие, Калабрия често променят управлението си: през 1061 г. нормадците, през 1443 г. французите и през 1465 г. испанците. Калабрия става част на неаполитанското кралство. След наполеоновия период регионът участва Кралството на двете Сицилии. След италианското движение за независимостта, Рисорджименто (някои битки на Джузепе Гарибалди се водят в Калабрия), регионът участва италианското кралство в 1861 г. В 28 декември 1908 г. град Реджо Калабрия и южната част на региона са унищожени от меснинското земетресение. След втората световна война регионът участва италианската република. Хидрография Калабрийските реки са особено малки, с нередовно течение през годината, тъй като калабрийският полуостров е много тесен и планините се намират близо до морето. Най-дългите реки са Крати (Crati) и Нето (Neto), които се вливат в Йонийското море. Вливат се в Йонийското море и по-малките реки Трионто (Trionto), Тачина (Tacina) и Кораче (Corace); Тези реки и Нето извират от платото Сила. От платото Сила извират и реките Амато (Amato), Муконе (Mucone) и Савуто (Savuto), които се вливат в Тиренското море. Река Лао (Lao) извира от Масива Полино и се тече към тиренския бряг. Другите реки са много къси и течението им е много нередовно. Има и много язовири, особено на платото Сила. Най-важните са Амполино (Ampollino), Арво (Arvo), Чечита (Cecita) и Анджитола (Angitola). Климат Калабрийският климат е особено средиземноморски. Йонийският бряг е по-сух и по-неплодороден от тирениския. На бреговете температура не е по-ниска от 10 градуса през зимата и по-висока от 40 °C през лятото. Във вътрешните планини райони климатът е планиниски, зимата е студена и снежна и лятото е прохладно. Икономика Градът с най-високия БВП на чокев е Катандзаро, а най-\"беден\" е Кротоне. Земеделието е много развито, особено отглеждането на маслини (втори регион в Италия по маслинено производство, след Пулия) на лози и на цитрусови плодове. Най-важният земеделски търг се намира в Катандзаро. Отглеждат се и овци и кози в планинските райони и риболовът е много развит. В районите около Кротоне, Вибо Валентия и Реджо Калабрия се намират петрохимически, механически и химически заводи. Летният туризъм е много важен, особено на йонийския бряг в провинция Катандзаро, в провинция Вибо Валентия и на тиренския бряг в провинция Реджо Калабрия и провинция Козенца. Зимният туризъм е развит на платото Сила.", "version_id": "4000313168370154880"},
{"wikidata_id": "Q4386089", "text": "Пет невести (филм) Сюжет През май 1945 година всички ликуват заради края на войната. Група руски летци се намират в Берлин, очаквайки да бъдат освободени и да се завърнат у дома. Но никой не бърза да ги пусне. Те започват да се изнервят, че всички хубави момичета ще бъдат заети до тяхното завръщане в родината. В този момент, късметът спохожда един от тях, получавайки командировка до родната си страна. Останалите летци изюмислят план, в който той да намери пет невести, за които да се ожени с пълномощно от останалите, при това за едно денонощие.", "version_id": "3382851345859125224"},
{"wikidata_id": "Q1094394", "text": "Антична колонизация Характеристика Античната колонизация се характеризира първоначално с презморското разширение на таласократиите, които като градове-майки наречени метрополии основават свои диаспори, наречени колонии. От своя страна колониите също могат да бъдат метрополии на принципа на клонирането. Античната колонизация се свързва и донякъде разглежда като цяло през призмата на тъй наречената велика гръцка колонизация, което предопределя хронологизирането, периодизирането и оттук и систематизирането ѝ по периодите в развитието на Древна Гърция - архаичен период, класически период, период на елинизма. След завладяването на Древна Гърция от Рим и обръщането на страната в Римска Гърция следват римската и късноантичната епоха в античната колонизация.", "version_id": "14712261354126494977"},
{"wikidata_id": "Q460416", "text": "Вълко Червенков Произход, образование и ранни години Вълко Червенков е роден на 6 септември (24 август стар стил) 1900 година в град Златица в семейството на селянин, станал по-късно военен. Отива да учи в София и през 1919 година завършва Трета мъжка гимназия. По това време Червенков става член на БКП, като работи главно за нейната младежка организация – Български комунистически младежки съюз (БКМС). Последователно е секретар на районна и на градската организация, член на Централния комитет, ръководител на агитационния отдел и представител на БКМС във Военната организация на БКП. Редактор е на вестниците „Бъдеще“ и „Войнишки глас“. През есента на 1924 година, заедно с Яко Доросиев и Иван Минков, влиза в т.нар. Специална наказателна група към ЦК на БКП (т.с.), която трябва да координира терористичната дейност на Военната организация на партията. През 1925 г. е задочно осъден на смърт за множество планирани убийства, наредени от БКП (т.с.) и Коминтерна. В емиграция През есента на 1925 година Вълко Червенков заминава за Съветския съюз, където става член на Всесъюзната комунистическа партия (болшевики). Жени се за сестрата на българския комунистически деец Георги Димитров, което изиграва важна роля за кариерата му. В Москва завършва Висша погранична школа и Международна ленинска школа, където защитава кандидатска дисертация и преподава марксизъм-ленинизъм, достигайки през 1937 – 1938 година до поста директор. По време на престоя си в Москва Червенков преподава в Комунистическия университет на националните малцинства от Запада, секретар е на емигрантската комисия при Задграничното бюро на БКП, работи в апарата на Коминтерна. По време на Голямата чистка, опасявайки се да не бъде арестуван от съветската политическа полиция, за няколко дни се укрива в дома на своя шурей, генералния секретар на Коминтерна Георги Димитров, надявайки се, че той би могъл да го защити. През 1941 – 1944 година е редактор и отговорен редактор на радиостанция „Христо Ботев“. Завербуван е от НКВД като агент на съветските тайни служби с кодовото име Спартак. След Деветосептемврийския преврат Завръща се в България в края на септември 1944 г. и влиза в ръководството на БРП (к.). От 3 октомври 1944 г. е вече член на Политбюро на ЦК на БРП (к.) и остава такъв до 4 ноември 1962 г. Става и секретар на ЦК, известно време ръководи отдел „Агитация и пропаганда“, през 1945 година е главен редактор на списание „Съвременник“. Той е народен представител в ХXVI обикновено Народно събрание, VI Велико народно събрание и в I, II и III Народно събрание. С пристигането на Георги Димитров на 6 ноември 1945 г. в България започва политика на „култ към личността“. Вълко Червенков като негов зет и ученик следва линията на партийния и държавен вожд . През есента на 1947 година на Червенков е възложено да представи в доклад през ЦК новата съветска политика за ускорено налагане на тоталитарните режими в Източна Европа след създаването на Коминформбюро. В него той остро критикува дотогавашните действия на партията, дали възможност за създаване на опозиция и забавили „обществените преобразования в социалистически дух“. Докладът е последван от началото на масова национализация. Самият Червенков става председател на Комитета за наука, изкуство и култура – между 11 декември 1947 и 6 август 1949 г. През октомври 1947 година Червенков критикува концепцията на Георги Димитров за „народна демокрация“, застъпвайки се за приближаване на подготвяната Димитровска конститутция към нейния съветски образец. По този повод през януари Димитров заявява, че в част от изказването на Червенков „няма грам марксизъм“. Поради отделянето на Югославия на Тито от Коминформбюро през 1948 г. Сталин принуждава Червенков да окаже допълнителен натиск върху БКП, за да се съобразят със съветската линия . Малко преди провеждането на V конгрес на БРП (к) – 18 – 25 декември 1948 г., по указание на Димитров започват чистки в партията на измислените „врагове с партиен билет“ . През 1949 година Вълко Червенков и Васил Коларов организират инициираната от Йосиф Сталин кампания срещу секретаря на ЦК и очакван приемник на Димитров начело на партията Трайчо Костов, който е осъден на смърт и екзекутиран. Червенков се престарава в елиминациите – до април 1950 г. от БКП са отстранени 92 500 души , а за 4 години интензивни партийни чистки са изключени почти 100 000 от 460 000 български комунисти . След смъртта на генералния секретар Георги Димитров през юли 1949 година основните претенденти за поста му са Васил Коларов, Вълко Червенков, Антон Югов и Георги Чанков. Първоначално изглежда, че дългогодишния функционер Коларов има най-добри шансове да оглави партията, но след като Сталин демонстрира предпочитанията си към Червенков, това не става. Взето е решение ръководството на партията и държавата да е до голяма степен колективно и действащо под преките напътствия на Йосиф Сталин. Васил Коларов става министър-председател, за първи секретар на ЦК е избран Вълко Червенков , но със следващите си действия Сталин показва, че гледа на Червенков като на бъдещ лидер на БКП и държавата. Начело на държавата След смъртта на Васил Коларов на 23 януари 1950 г. Вълко Червенков оглавява второто правителство на Коларов (1950 – 1954) от 3 февруари, а на 8 ноември заема и възстановения пост на генерален секретар на ЦК на БКП, пост който Червенков заема до 1954 г. Той е министър-председател и в следващото правителство (1954 – 1956) на България. От март 1952 година до декември 1953 година оглавява просъществувалия през този период Държавен комитет на отбраната, като в тази връзка получава военно звание армейски генерал. Изявява се като лидер и силна личност. Отличава се с голямата си жестокост към инакомислещи, както и комунисти с по-хуманни възгледи, различни от официалните. По негови директиви и предложения са създадени „лагерите на смъртта“ в България (за политически затворници) по образец на съветския ГУЛАГ. По онова време се правят опити за насаждане на култ към личността му по примера на култа към Йосиф Сталин в СССР. На негово име е наречена тогавашната Медицинска академия в София и един от столичните райони. След смъртта на Сталин По време на своето управление Червенков непрекъснато демонстрира лоялността си към съветския лидер Йосиф Сталин, като дори го имитира в личното си поведение и в своя външен вид. Със смъртта на Сталин на 5 март 1953 г. започва кампания на „десталинизация“ и развенчаване на култа към личността. На погребението на Сталин на 9 март 1953 г. Червенков веднага усеща нова активност в обкръжението му, и се опитва да предвиди новите насоки на съветската политика. След разстрела на съветския вътрешен министър Лаврентий Берия през юли, Червенков критикува пред ЦК на БКП „извращения“ в работата на „наказателните органи“ и големия брой издавани смъртни присъди и определя лагерите като произвол. Следвайки съветския пример, през август са амнистирани много затворници и лагеристи, на 5 септември „лагерът Белене“ е закрит, на 26 хиляди интернирани е разрешено да се върнат по домовете си. В самото начало на 1954 година Червенков, Райко Дамянов и Георги Чанков посещават Москва, където съветското ръководство ги подлага на остри критики. В края на януари длъжността генерален секретар на ЦК на БКП е закрита, на 4 март 1954 г. първи секретар става Тодор Живков, който се самопредлага за длъжността временно до конгреса, а съвместяването на постове в Секретариата и правителството е премахнато. Въпреки че формално губи позиции в партийната йерархия, Червенков остава министър-председател, а като член на Политбюро на практика успешно се налага в неговата дейност, запазвайки ключовата си позиция в ръководството на БКП. При посещението на първия секретар на ЦК на КПСС Никита Хрушчов в България на 3 – 4 юни 1955 г. Червенков допуска фаталната грешка да го придружава първият секретар на ЦК на БКП Тодор Живков, който бърза да му скрои комплота и да го отстрани от пътя си към властта. Докато е в Москва за XX конгрес на КПСС (14 – 25.02.1956 г.), неговата дясна ръка Тодор Живков чрез съветския посланик в София Юрий Приходков подготвя поетапно свалянето му с Мартенския и Априлския пленум на ЦК на БКП през 1956 г. Куриозното е, че Червенков преживява унижението да бъде критикуван в Кремъл именно от Живков и своите съратници пред главния съдник Хрушчов, като все пак накрая му е дадена думата, но „не вече като на отговорен за работите в ЦК, а като обвиняем за разпространението на култа към Сталин и заедно с това на култа към неговата персона“. Така се оказва уязвим за атаките на повратливите свои съратници Тодор Живков и Антон Югов, които на прословутия Априлски пленум го изместват от водачеството в партията – 6 април 1956 г., и от правителството – 18 април 1956 г. Последни години След Априлския пленум е изместен от водещите си позиции, но това става постепенно. Първоначално остава член на Политбюро и ръководи неговата идеологическа комисия, заместник-председател е на Министерския съвет, остава начело на Отечествения фронт до 1957 година. В поздравление за 60-годишния му юбилей ЦК на БКП го определя като „един от изтъкнатите ръководители в борбата срещу фашизма и капитализма и в строителството на социализма, пламенен интернационалист и поборник за дружба с великия Съветски съюз, за мир и социализъм“. В края на 1961 година, след XXII конгрес на КПСС, Червенков е подложен на нови критики и е отстранен от Политбюро и от правителството като остава член на ЦК. Шефът на ДС Стефан Богданов в писмо до Хрушчов от 12 май 1962 г. заявява дословно: \"Българската партийна и държавна върхушка сега е заела кръгова отбрана и все повече се сплотява около Вълко Червенков, който на свой ред е извадил из тайниците си и секретните си сейфове документи, които уличават членове на Политбюро в солидарност със сталинизма. Това не се харесва на Хрушчов, който лансира Тодор Живков. На 4 ноември 1962 година Червенков е изключен и от БКП „за антипартийна дейност“, почти едновременно с отстраняването на Антон Югов от поста министър-председател на 19 ноември 1962 г. за „погазване на законността“ от вътрешното министерство през 1949 – 1956 година и заемането на длъжността от Живков. Членството на Червенков в партията е възстановено на 19 май 1969 г. отново по предложение на Живков след потушаването на Пражката пролет, като е оценено лоялното му поведение без „отрицателни прояви спрямо партийната линия и политика“. Не се премахва обаче домашният арест и наблюдението от специалните служби (Четвърто отделение на Шести отдел на ДС, където се води на оперативен отчет) . До края на живота си остава извън политическия живот, но се ползва с материални и битови привилегии . Написва мемоарите, които под заглавие „Вълко Червенков за себе си и своето време“ и съставителството на дъщеря му излизат 20 години след неговата смърт. Вълко Червенков умира на 21 октомври 1980 година в София. Политически стил на управление След като идва на власт през 1950 година, Вълко Червенков бързо успява да наложи „сталинистки“ модел на управление. Всички реални и мними негови противници са арестувани и много от тях са изпратени в лагера в Белене. Започва налагане на култ към личността му. Приема се, че Вълко Червенков е виновен за репресиите срещу партийните дейци до 1951 г. Той е в групата на Георги Димитров, която посещава Сталин на 5 декември 1948 г. за изясняване на позициите преди Петия партиен конгрес, особено по щекотливия въпрос за народната демокрация. На среднощната разпра на 6 декември Сталин се обръща именно към него с молба да се разправи с Трайчо Костов – „Няма ли кой да го хване за гърлото?“, което и става факт година по-късно с обесването му на 16 декември 1949 г. Отговорен е и за гибелта на пролетарския художник Александър Жендов, въпреки че чистката започва още при Димитров с решение на Политбюро на ЦК на БКП от 29 юли 1948 г., а за смъртта на Жендов вина носи както художникът с непремерените си изказвания пред вожда на 1 януари 1950 г. в дома на Христо Радевски и с последвалото клеветническо писмо от 9 март 1950 г., така и Тодор Живков, осъществил изключването му от СБХ на 10 юли 1950 г. По време на управлението на Червенков се провеждат двата показни процеса, завършили с жестоки присъди: от 14 януари до 3 октомври 1952 г. срещу „католиците – шпиони“, завършил със смъртни присъди и такива с дългосрочен затвор, и от 14 ноември същата година срещу политическия ветеран Атанас Буров, осъден на 20 г. строг тъмничен затвор. А скоро след това анархистът Георги Константинов, взривил през 1953 г. паметника на Сталин (два дни преди смъртта му), получава 20 г. затвор, а не смъртна присъда. При управлението на Червенков окончателно е смазано съпротивителното движение на горяните – горянското движение, първата въоръжена съпротива в новообразуваните социалистически държави след Втората световна война. За борба с продължаващата съпротива срещу комунистическата власт в обществения, стопанския и политическия живот в страната властите увеличават репресивния апарат, включително и след смяната на Вълко Червенков.", "version_id": "1517831789889519512"},
{"wikidata_id": "Q155813", "text": "Осталгия Осталгия (на немски: Ostalgie) е немско название за носталгията по живота в Източна Германия. Осталгия е съчетание от немските думи за „Изток“ (Ost) и „Носталгия“ (Nostalgie). След обединението на Германия всички източоногермански продукти изчезват от пазара и са заменени от западни продукти. След време много граждани на бившата ГДР започват да изпитват носталгия по ежедневието и културата, съществували в предишния строй. Днес в Германия има няколко компании, занимаващи се с производството на типични за бившата Източна Германия продукти. Продават се DVD-носители и видеокасети с телевизионни новини и държавни телевизии, произвеждат се в малки количества Трабанти и Вартбурги и различни видове хранителни стоки от времето на социализма.", "version_id": "18295664131258565018"},
{"wikidata_id": "Q17409243", "text": "Елизабет Бойл Биография и творчество Елизабет Бойл е родена на 11 ноември 1961 г. в Ню Йорк, САЩ. Пише разкази още като малка и винаги е искала да бъде писателка на любовни романи, тъй като са нейно любимо четиво. След дипломирането си започва да работи като специалист по антипиратството в Северна Америка към компания „Майкрософт“. Участва в акции на ФБР и митническите служби на КАЩ и Канада. Продължава да пише вечер и през почивните дни и завършва 4 ръкописа преди да бъде приет първия ѝ роман. През 1997 г. е издаден първия ѝ любовен роман „Brazen Angel“ от поредицата „Брейзън“. С него прави изключително успешен дебют на литературния пазар и е удостоена с наградата „Dell Diamond“ за дебют и престижната награда „РИТА“ за дебютен исторически любовен роман. След него тя напуска работата си и се посвещава на писателската ки кариера. Произведенията на писателката са почти неизменно в списъците на бестселърите на „Ню Йорк Таймс“. Номинирани са постоянно за различни награди. Романите ѝ „No Marriage of Convenience“ и „Mad About the Duke“ са удостоени с годишните награди на списание „Romantic Times“, а през 2007 г. е удостоена с награда за цялостно творчество за иновативни исторически любовни романи от списание „Romantic Times“. Омъжена е за Терънс Бойл, с когото имат двама сина. Елизабет Бойл живее със семейството си в Сиатъл, щат Вашингтон. Много обича да пътува и да готви здравословно.", "version_id": "5673239351018994996"},
{"wikidata_id": "Q55178429", "text": "Анна Амалия фон Насау-Саарбрюкен Анна Амалия фон Насау-Саарбрюкен (на немски: Anna Amalia von Nassau-Saarbrücken; * декември 1565; † 7 март 1605 в Диленбург) е графиня от Насау-Вайлбург и Насау-Саарбрюкен и чрез женитба графиня на Насау-Диленбург. Тя е единствената дъщеря на Филип IV фон Насау-Вайлбург и Насау-Саарбрюкен (1542 – 1602) и първата му съпруга Ерика фон Мандершайд-Шлайден (* ок. 1545 † 25 декември 1581), дъщеря на Франц фон Мандершайд († 1549) и Анна фон Изенбург († 1581). Баща ѝ Филип IV се жени на 3 октомври 1583 г. втори път за Елизабет фон Насау-Диленбург (1564 – 1611), дъщеря на Йохан VI фон Насау-Диленбург. Анна Амалия фон Насау умира на 7 март 1605 г. в Диленбург на 39 години и е погребана там.", "version_id": "3515375554677204955"},
{"wikidata_id": "Q12270580", "text": "BTV новините Водещи Сутрешни емисии: 1 водещ: водещи – Биляна Гавазова или Денислав Борисов, понякога Кристина Баксанова или Виктория Готева ; Обедни емисии: 1 водещ: делнични дни, водещи – Биляна Гавазова или Денислав Борисов, понякога Кристина Баксанова или Виктория Готева; почивни дни, водещи: Лиляна Боянова; Иван Георгиев; Виктория Петрова. Понякога Юксел Кадриев; Следобедни емисии: 1 водещ: водещи – Виктория Петрова; Лиляна Боянова; Иван Георгиев. Понякога Юксел Кадриев; Централни емисии: 2 водещи; водещи – Виктория Петрова и Юксел Кадриев или Лиляна Боянова и Иван Георгиев; Късни емисии: 1 водещ: водещи – Юксел Кадриев; Лиляна Боянова; Иван Георгиев. Понякога Виктория Петрова.", "version_id": "5747633220155249024"},
{"wikidata_id": "Q1684", "text": "Шпрее Течение Реката има три признати извора, които се намират в Лужишките планини, от немската страна на германо-чешката граница. В много къс участък минава през Чехия, след което се насочва на север (горното ѝ течение минава през историческата област Лужица), протичайки през провинции Саксония и Бранденбург. В западната част на Берлин (район Шпандау) Шпрее се влива в река Хафел. Поради малкия си наклон (денивелация 400 м при дължина 382 км), реката образува множество езера и езерца по течението си, а на няколко места основното русло се разделя на паралелни ръкави, които се съединяват по-надолу. Градове По течението на Шпрее са разположени градовете Бауцен (Будишин), Котбус, Берлин. Използване Водосборен басейн 10100 кв.км., дължина 382 км, среден отток около 40 m³/s. Реката е плавателна 182 км., част от водния път между Елба и Одер (свързана с канал). За предпазване от наводнения през 1965 г. е завършен строежът на язовир Шпремберг.", "version_id": "14417718616783865196"},
{"wikidata_id": "Q12291824", "text": "Първенство на България по футбол 1927 Тази статия представя държавното първенство на България по футбол през сезон 1927 г.. След острите спорове от миналия сезон, продължили до пролетта на тази година победителя в Софийската окръжна спортна област Славия отказва да се включи в първенството. Освен това само три други първенства в окръжни спортни области са завършили преди крайния срок за участие в Държавното първенство. Това са Владислав (Варна) от Варненската окръжна спортна област, Левски (Русе) от Русенската и Левски (Пловдив) от Пловдивската. Поради това Първенството през този сезон не е проведено.", "version_id": "13400346196972416247"},
{"wikidata_id": "Q153469", "text": "Кшищоф Пендерецки Биография и творчество Роден на 23 ноември 1933 г. в Дембица. В периода 1955 – 1958 следва в Държавното висше музикално училище в Краков. Преподава в своята Алма матер от 1958 г., а от 1972 до 1987 г. е неин ректор. През 1959 г. печели I, II и III награда на анонимния Конкурс за млади композитори на Съюза на полските композитори. Европейска известност придобива със Строфи – произведение за сопран, 10 инструмента и рецитатор, представено на фестивала „Варшавска есен“ през 1959 г. През 1960 г. пише творбата 8'37'', посветена по-късно на жертвите от Хирошима. Благодарение на нея Пендерецки се утвърждава като един от водещите авангардни композитори на своето поколение. Към този етап от творчеството му се отнасят и Флуоресценции, изпълнени за първи път през 1962 г. Повратна точка в творчеството на композитора е Страстта на св. Лука. Създадената през 1966 г. творба е първото голямо произведение в кариерата на Пендерецки и бележи отдалечаването на композитора от авангардните течения в класическата музика. През следващите десетилетия създава четири опери: Дяволите от Луден (1969), Изгубеният рай (1976 – 78), Черната маска (1984 – 1986), Крал Убу (1991); вокално-инструментални творби (Dies Irae, Утреня, Te Deum, Полски реквием и др.); произведения за хор, оркестър и солисти, камерни произведения. Композиторът създава музиката за филма „Ръкопис, намерен в Сарагоса“ на Войцех Йежи Хас. Редица режисьори използват негови композиции в своите филми. Преподава в Есен (1966 – 1968) и в Йейлския университет (1973 – 1978). Той е художествен директор на Краковската филхармония (1987 – 1990), на музикалния фестивал в Сан Хуан в Пуерто Рико (от 1993), както и музикален директор на Sinfonia Varsovia (от 1997). Като диригент дебютира през 1971 г. Дирижира редица оркестри със световна слава: Мюнхенската филхармония, Лондонския симфоничен оркестър, Оркестъра на Нюйоркската филхармония, оркестъра на японското радио в Токио и др. През 2013 г. по повод 80-годишнината на композитора е издадена колекция с всички негови симфонии, дирижирани от самия него. Признание и награди Носител на награди „Грами“ от 1987, 1998, 2001 г., „Prix Italia“ от 1967 и 1968 г., „Готфрид Хердер“ (1977), „Сибелиус“ (1983), „Лоренцо Магнифико“ (1985), „Карл Волф“ на израелската Wolf-Fondation (1987), Best Living Composer, Midem Classique в Кан (2000) и др. Почетен доктор и почетен професор е на редица университети: Джорджтаунския университет във Вашингтон, Глазгоуския университет, Московската държавна консерватория „П. И. Чайковски“, Музикалния университет „Ф. Шопен“ във Варшава, Сеулския национален университет, Рочестърския университет, Университета на Бордо, Католическия университет в Льовен, Белградския университет, Мадридския университет Комплутенсе, Университета „Адам Мицкевич“ в Познан, Сейнт Олаф Колидж в Нортфилд (Минесота), Дюкейнския университет в Питсбърг, Понтифическия католически университет в Перу, Питсбъргския университет, Санктпетербургския държавен университет, Централната консерватория на Пекин, Йейлския университет, Мюнстерския университет и Академията за музикално, танцово и изобразително изкуство в Пловдив (1991).", "version_id": "10648761573900533503"},
{"wikidata_id": "Q137341", "text": "Мач на звездите в НБА Мач на звездите в НБА (на английски: NВА All-Star Game) е ежегоден баскетболен мач, който се провежда между най-добрите действащи играчи на Източната и Западната конференции в НБА. Първият мач се е провел на 2 март 1951 в Бостън. Досега са се провели 63 срещи, в които Изтокът води с убедителна преднина – 37:26 победи. Уикендът на Мача на звездите се провежда традиционно през февруари и заедно със съпътстващите прояви е най-големия празник на баскетбола в САЩ. В петък се провежда Мачът на новаците, а в събота състезанията за забивки и стрелба от зоната за три точки. Същинския Мач на звездите е оставен за неделния ден. Стартовият състав за Мача на звездите се избира от феновете чрез гласуване по интернет. Резервните пет играча се избират от треньорите в лигата, като всеки треньор няма право да гласува за играчи от своя отбор. Във всеки Мач на звездите се избира и Най-полезен играч (MVP). Боб Петит и Коби Брайънт са единствените двама играчи в историята печелили отличието по 4 пъти в кариерата си.", "version_id": "16931948461018582959"},
{"wikidata_id": "Q3718856", "text": "ТБ-6 (АНТ-26) История Командването на съветските ВВС е имало голямото желание да притежава нов самолет с гигантски размери, способен да превозва тонове бомби и тежка бойна техника. Първите проекти на апарата са показани през 1930 г., а през 1931 г. самолетът под названието TБ-6 се появява в официалните планове и програми. Споменават се и характеристики на самолета. През октомври 1931 г. на заседание на ВАО (с председател Пьотър Баранов) се приема решение за спешно създаване на нов самолет, чието завършване е планирано за края на 1932 година, но конструкторите са заети с разработките на други самолети, заради което ЦАГИ започва проектирането на TБ-6 чак през март 1932 година. Предвиждало се е TB-6 да е с дължина 38 м, размах на крилото – 95 м и излетно тегло – 70 тона. Общото тегло на конструкцията се изчислявала на 31 тона (18 т. тежали молибденовите тръби, 4 – различни видове стомана в конструкцията). Междувременно, по време на разработката на проекта на новия самолет, в ЦАГИ се появява компановъчната схема на TБ-6 с типа на захранващ блок, разположение на въоръжението и т.н. В крилата на TБ-6 са монтирани 8 двигатели, а в две двойни конзоли над крилото – още 4. В 8-те конзоли на крилата са били разположени картечници ДА, ШКАС, едрокалибрени картечници ШВАК, както и оръдия с калибър 20 – 37 mm. За добра стабилност, TБ-6 е имал два допълнителни кила. Самолетът е имал гофрирана обшивка на крилата, а фюзелажът е бил с гладка. Шасито на TБ-6 е било полуприбираемо в специални обтекатели. Предвиждало се е ако на самолета се монтират двигатели М-34 и М-34РН с мощност 820 к. с., той да има излетно тегло от 72,5 т, тегло празен – 44,5 т, гориво с тегло 13 тона, бомбен товар от 10 тона, максимална скорост на височина 3500 m – 223 км/ч и далечина на полета − 1500 километра. През февруари 1933 г. Държавният летателно-изпитателен институт на ВВС получава по-подробни изисквания към новия самолет. Той трябва да може да носи полезен товар от 19 600 kg, да развива максимална скорост от 250 км/ч на височина 5000 m, скорост на кацане – 70 до 80 км/ч, дължина на разбег от 300 m (на пробег – 200 m), дължина на полета 3300 km, практически таван от 7000 m, бомбен товар – 15 тона и екипаж от 17 души. Въоръжение: 3х 20 mm оръдия „Ерликон“, 1х 37 mm оръдие, 1х картечница ДА, 4х картечници ШКАС и 3х оръдия ШВАК. Предполагало се е също към въздухоплавателното средство да се прикачват танкове, оръдия и всякаква друга техника.", "version_id": "1032850223460491928"},
{"wikidata_id": "Q2455905", "text": "Горско Абланово География Намира се на 27 км северно от град Попово и на 55 км южно от Русе. Землището му граничи със землищата на селата Гърчиново, Кацелово, Голямо Градище, Каран Върбовка и Крепча. През земите на селото протича река Черни Лом. Селото е разположено в северозападната част на Североизточна България върху невисоките хълмисти продължения на Източна Стара планина – Поповските височини, на 235 м над морското равнище. Асфалтирани пътища свързват селото с околните селища, a автобусни връзки задоволяват потребностите на гостите и жителите на му. Жителите на село Горско Абланово наброяват около 681 човека, от които 2/3 българи и 1/3 турци.", "version_id": "15195820210971143690"},
{"wikidata_id": "Q596077", "text": "Контрапример В логиката и особено в приложението ѝ в математиката и философията, контрапримерът представлява изключение от изказано общо правило. Контрапримерът може да бъде даден и с цел да се отхвърли дадена хипотеза или изявление, което хората (особено математиците) считат за вярно. В математиката, контрапримерите се използват често, за да се докажат границите на възможни теореми. Чрез използването им, математиците се застраховат срещу поемането по „задъдена улица“ при изследването на теореми и се научават как да променят хипотезите така, че да се получават доказуеми теореми. Във философията, контрапримерите обикновено се използват за обсъждане на определена философска позиция, показвайки, че тя е грешна, тъй като не важи за определени случаи. За разлика от математиците, философите не могат да докажат безспорно своите твърдения, така че другите философи могат да не се съгласят или да намерят допълнителни контрапримери в отговор.", "version_id": "494946576005809855"},
{"wikidata_id": "Q287542", "text": "Робърт Мъртън Биография Роден е на 31 юли 1944 г. в Ню Йорк и получава бакалавърската си степен от Факултета по инженерство и приложни науки към Колумбийския университет степен бакалавър на науките в инженерната математика от училището за инженерство и приложна наука на Колумбийския университет, магистър на науките от Калифорнийския технологичен институт, с докторат от МИТ през 1970, след което преподава в Училището по мениджмънт Слоун, МИТ до 1988, а по-късно се премества в Харвард, където е професор в Училището за бизнес администрация. Майрън Шоулс и Робърт Мъртън са били на борда на директорите на Long-Term Capital Management, хедж фонд (hedge fund), основан от Джон Мериуедър. Фондът банкрутира през 1998 г. Оценяване на опции Роберт Кархарт Мъртън заедно с Фишер Блек и Майрън Шолс в началото на 70-те на 20 век разработват математически модел за оценяването на опции. Мъртън публикува статия на тази тема по същото време с публикуването на друга статия, другата статия е от Фишер Блек и Майрън Шоулс, като двете статии стигат до същите резултати. Бидейки студент на професора от Масачузетския Институт по Технологии Пол Самюелсън, помага за добавянето на stochastic calculus във финансовата икономика, което позволява поведението на на цените да бъде обяснено изцяло чрез теорията на вероятностите. Работата по модела, който сега се известен като Модел на Блек-Шоулс и е най-широко използван за оценяването на опции и всякакви производни финансови инструменти, е наистина революционна. За разлика от по-късно създадения биномен модел, в който се разглежда света като място в 2 времеви периода (сега, утре) и въз основа на това се разработва дърво с вероятности, тази теория предлага нещо ново – безброй много времеви периода между 2 точки във времето. Тази теория предлага поглед върху пазара на акции (и практически каквото и да е друго), който е много по-реален, което довежда до резултати, които са много по-реалистични. Морално не е особено честно, че името на модела изключва името не Мъртън. Все пак, Мъртън, заедно със Шоулс получават Нобеловата награда за икономика от Банката на Швеция за тяхната революционна работа върху опциите. Те получават наградата през 1997 г. Фишер Блак не я получава заради своята смърт. През 2002 г. Мъртън заема твърда позиция по повод диспутите относно включването на опциите на акции в счетоводните доклади на корпорациите като част от заплащането на своите работници. Съгласно съществуващите правила, опциите на акции не е нужно да се вписват като разходи (съответно никой не го прави). Това се спряга като една от главните причини, заради които се появява бумът, спадът и съответно скандалите с компаниите от сферата на информационните технологии в края на 90-те години (90-те). Мъртън е един от тези, които подкрепят вписването на опциите като разход в счетоводните доклади.", "version_id": "4807084665813431216"},
{"wikidata_id": "Q12271000", "text": "Абдул Меджид ал-Фузан Биография Роден е в столицата Рияд на 22 септември 1990 г. или по Хиджра на 23 март 1411 г. Започва своята кариера в музиката с рецитали, участвайки в местни фестивали, но придобива известност в Саудитска Арабия с участието си в албума „Ал-Ашбал 2“ (الأشبال 2) през 2007 година с вокалистите Мохсен Досари и Муса Омайра. След това участва в песента „Сърцето ми е в Алтея“ (Калби али нар Алтия – قلبي على نار التياع), дует с вокалиста Мохсен Досари, в албум, издаден през 2008 г., а година по-късно албум „Синът ми спи в Яфа“ (Яабни Джаффа ал-Нум – ياابني جفا النوم), дует с вокалиста Муса Омайра, издаден през 2009 г.", "version_id": "8915558584422941555"},
{"wikidata_id": "Q815520", "text": "Кръстовден Въздвижение на Светия кръст Господен или по-популярното Кръстовден е един от Дванадесетте велики християнски празника. Празнува се на 14 септември. Българската православна църква извършва поклонение на кръста Господен четири пъти в годината – на третата неделя от Великия пост, наречена Кръстопоклонна, на Велики петък, на 1 август и на 14 септември. История Според църковното предание Света Елена – майката на император Константин Велики – е ревностна християнка. През 326 година тя се отправя към светите места в Палестина, за да потърси гроба Господен, който два века по-рано е затрупан от гонителите на християните. Усилията ѝ се увенчават с успех. Намерени са пещерата на гроба, както и трите кръста, зарити в земята. Кой от трите е Христовият кръст се разбира, когато чрез докосване с един от тях е възкресен наскоро починал човек. Частица от този животворящ кръст Елена изпраща на сина си в Константинопол, а самият кръст е положен в йерусалимския храм „Възкресение Христово“. На Велики петък се изнасяла на Голгота за поклонение. След време над пещерата на гроба Господен построяват храм, който съществува и до днес. Той е осветен тържествено на 14 септември 335 г. На този ден се събират хиляди поклонници. За да могат всички да видят Светия кръст, епископът го повдига или го „въздвижва“ над главите на присъстващите. От това „въздвижение“ получава своето име и празникът. Богослужение На Кръстовден кръстът се изнася в средата на храма, за да се поклонят вярващите. Прави се водосвет и свещениците ръсят с кръст по домовете за благословение. По традиция се поръсват със светена вода къщата и харманът, поднасянето на трапеза, на която свещеникът полага църковния кръст върху нова тъкана покривка. Стопаните даряват свещеника с варива и зеленчуци и най-вече с жито от новата реколта. Вярвания Според фолклорните представи от Кръстовден слънцето „тръгва назад“ към зимата и денят се „кръстосва“ с нощта – изравняват се. Времето застудява, водите на морето и реките изстиват. Настъпва краят на летния и началото на есенния селскостопански сезон. От Кръстовден или от Симеоновден (1 септември) може да започне сеитбата на зимните житни култури. На Кръстовден се „осветява“ семето за посев. В някои райони на България празникът е наречен Гроздоберник, защото започва гроздоберът, а първото откъснато грозде се освещава в църква и се раздава за здраве и плодородие. На този ден жените „кръстосват“ (загърлят) многогодишните цветя в градинките си – за да не се „пресекат“ китките им, защото вече може да се очакват и първите слани. А мъжете си пазят кръста (опасват го с пояс) поради захлаждането. Обичаи По традиция на Кръстовден се спазва строг пост, „говеее се за кръста“ и не се хапва нищо червено, като червен пипер, домати, репички, червени ябълки и червено грозде. На трапезата има само постни храни. Яде се зелник с праз лук, печена тиква, грозде. Най-възрастната жена в домакинството опича Кръстова пита (кръсташка) – обреден хляб с украса от кръст върху него. За празника се раздават пресни пити – тази „житна жертва“ умилостивява стихиите, за да дарят стопанина с берекет. На този ден професионален празник имат огнеборците и чакръкчиите, а имен ден: Кръстьо, Кръстина, Кръстил, Кръстила, Кръстилена, Кръстена, Кръстан, Кръстана, Кана, Кънчо, Криста, Кристин, Кристина, Кристиян.", "version_id": "1828025275967668734"},
{"wikidata_id": "Q616195", "text": "Долносаксонски имперски окръг Долносаксонският имперски окръг (на немски: Niedersächsischer Reichskreis) е от имперските окръзи на Свещената Римска империя, през началото на 16 век. През 1512 г. „Саксонският имперски окръг“, образуван през 1500 г., се разделя на „Долносаксонски имперски окръг“ и „Горносаксонски имперски окръг“. Долносаксонския имперски окръг обхваща части от днешна Долна Саксония, северната част на Саксония-Анхалт (без Алтмарк), Мекленбург, Холщайн (без Дитмаршен), Хамбург, Бремен и малки територии в Бранденбург и Тюрингия. Към края на старата империя окръгът има около 1 240 квадратметра площ и 2 120 000 жители.", "version_id": "1057020530171526890"},
{"wikidata_id": "Q15020877", "text": "Валентина Напи Ранен живот Родена е на 6 ноември 1990 г. в град Скафати, провинция Салерно. Завършва Художествената гимназия в град Салерно. Кариера Дебютира като актриса в порнографската индустрия през 2012 г., когато е на 22-годишна възраст. Открива я Роко Сифреди. Снима фотосесия за италианското издание на списание „Плейбой“, публикувана в броя му за месец юни 2012 г. Избрана за любимка на месец ноември 2013 г. на списание „Пентхаус“. Мейнстрийм През 2014 г. Напи изразява своята за нелегалните имигранти в Италия. Тя влиза в задочен спор в социалната мрежа Фейсбук с политика Матео Салвини – депутат в Европейския парламент и лидер на италианската крайнодясна партия Северна лига. Порноактрисата публикува снимка, на която е облечена с флага на Конфедерацията от Американската гражданска война, заобиколена е от множество чернокожи мъже и посвещава на Салвини първия си блоубенг с чернокожи мъже. В свои интервюта относно тази си проява Напи казва, че Европа поема по пътя на екстремизма и популизма и тя много се страхува от това. Валентина Напи често е определяна от медиите като „интелектуална порнозвезда“. Твърди, че вижда порнографията като „средство за подкопаване на буржоазното лицемерие“. Тя използва социалните мрежи и своите медийни изяви, за да представя своите възгледи за еманципацията на жените, правото на случаен секс за мъже и жени, анти-расизма, както и майчинството. Личен живот Учи моден дизайн в италиански университет.", "version_id": "16070913616259320861"},
{"wikidata_id": "Q96281", "text": "Ойген Цинтграф Ранни години (1858 – 1884) Роден е на 16 януари 1858 година в Дюселдорф, Германия. Завършва средното си образование в родния си град, а след това следва природни науки в университетите в Берлин, Бон, Страсбург и Хайделберг. Експедиционна дейност (1884 – 1891) От март 1884 до ноември 1885 участва в австрийската експедиция на Йосиф Шаван, самия той белгиец по произход. Експедицията извършва точно картиране (с помощта на триангулация) устието на Конго и част от крайбрежието на север и юг от устието. През март 1886 е изпратен от Министерството на външните работи да изследва районите на изток и север от масива Камерун. През 1888 се изкачва по река Мунго (вливаща се в залива Камерун), открива изворите на река Крос (вливаща се в залива Биафра, на нигерийска територия) и достига до западната част на платото Адамава, където е спрян от войнствени племена. През 1888 – 1890 със силата на оръжието пресича западната част на платото, открива река Кацина-Ала, по нея се спуска до река Бенуе и се изкачва по последната до Йола (9°10′ с. ш. 12°30′ и. д.9.166667° с. ш. 12.5° и. д.). През 1890 – 1891 извършва нова експедиция до платото Адамава, но претърпява поражение в битката с едно от местните племена и е принуден да отстъпи. Следващи години (1891 – 1897) През 1891 се завръща в Европа и се отказва от колониалната си дейност. През 1893 – 1894 пътува до Занзибар и Трансваал, но вече с търговска цел. През 1895 излиза от печат единствената му книга посветена на изследванията му в Камерун – „Nord-Kamerun“ (Berlin, 1895). През 1896 за последен път посещава Камерун, където се разболява и на 16 януари 1897 на път за Европа умира на остров Тенерифе.", "version_id": "16745255877668672087"},
{"wikidata_id": "Q2020034", "text": "Разград (село) География Селото е разположено в западната част на Дунавската равнина. Релефът е предимно равнинен до хълмист, с надморска височина от 100 м. В близост до селото река Цибрица приема притока си Друшилница. На изток от селото се намира плодородно льосово плато. Климатът е умерено-континентален – снежна и студена зима и топло лято. Отстои на 7 км северно от град Вълчедръм, на 51 км северно от град Монтана, на 80 км северно от Враца и на 159 км северно от столицата София. Редовен автобусен транспорт го свързва с Монтана, Лом и София. История По време на османското владичество мигриращо българско население от град Разград се установява да живее непосредствено до съществуващото тогава с. Крумово. Така е основано с. Разград махала, което през 1955 г. е слято с Крумово и преименувано на с. Разград. Село Крумово е основано от преселници от град Ниш и неговата околност, които са дошли като наемни работници в чифлика на местния турски бей – Дервиш. Така е било е първото име на селото: Дервиш-ма'ла. Редовни събития Съборът на селото се провежда всяка година в петък, събота и неделя на Спасов ден. Провежда се оброк в месността „Ралчин дол“ всяка година на празника на Свети Илия (2 август). Други Населението наброява около 100 души.", "version_id": "6443151830569997558"},
{"wikidata_id": "Q2014124", "text": "Долно Черковище География Село Долно Черковище се намира в поречието на река Арда, в изключително красив регион с девствена природа. Религии Населението е изцяло от мюсюлмани. Културни и природни забележителности Туристическа атракция са запазените древни пещерни рисунки, скални свещници и олтари датиращи от 2000 хиляди години преди Христа. Условия за риболов. Има черна мряна, белурка, сом, каракуда, шаран във вировете и червеноперка. По склоновете могат да се наберат множество билки.", "version_id": "7879616204279357923"},
{"wikidata_id": "Q36014", "text": "Хо Ши Мин Ранен живот Хо Ши Мин е роден през 1890 г. под името Нгуен Шин Кунг, в селото Ким Лиен, провинция Нге Ан. Макар това да е широко приетата му рождена дата, по различни времена той използва пет различни рождени години: 1890, 1891, 1892, 1894 и 1895 г. След 1895 г. расте с баща си, Нгуен Шин Шак. Има една сестра, чиновничка във Френската армия, и двама братя, единият от които е традиционен билкар, а другият почива в ранно детство. Като дете, малкият Кунг учи с баща си, преди да започне по-официално обучение с учител. Кунг бъезо се научава да пише на китайски, необходимо условие за каквото и да е сериозно изучаване на конфуцианство, докато усъвършенства виетнамското писане. Освен учебните си занимания, той е любител на приключенията и обича да играе с хвърчило и да лови риба. Следвайки конфуцианската традиция, на 10-годишна възраст баща му му придава ново име: Нгуен Тат Тхан (букв. „Нгуен Осъществения“). Бащата на Тхан е конфуциански учител, а по-късно имперски магистрат в малкия отдалечен окръг Бин Кхе (Куи Ньон). Понижен е поради злоупотреба с власт, след като влиятелна местна фигура почива няколко дни, след като получава 102 удара със сопа като наказание за нарушение на закона. Бащата на Тхан има приемливите качества, за да служи в имперската бюрокрация, но отказва, тъй като това значи да служи за французите. Това излага Тхан на бунтове в ранна възраст, което става нормална гледка в провинцията, докато Тхан достига пълнолетие. Тхан получава френско обучение и ходи в лисей в Хюе, който е алма матер на неговите по-късни последователи, Фам Ван Донг и Во Нгуен Зиап, както и по-нататъшния му враг Нго Дин Дием. Първо пребиваване във Франция Първоначално се вярва, че Тхан участва в демонстрации против робството на бедни селяни в Хюе през май 1908 г., което застрашава неговия ученически статут. Все пак, документ от Центъра за архиви на отвъдморските територии сочи, че той е приет в колежа на 8 август 1908 г., което е няколко месеца след демонстрациите. Преувеличаването на революционерските дейности е често срещано сред виетнамските комунистически лидери. Тхан работи като кухненски помощник на борда на френския параход Амирал дьо Латуш-Тревил, използвайки псевдонима Ван Ба. Параходът потегля на 5 юни 1911 г. и пристига в Марслия, Франция на 5 юли 1911 г. След това корабът се отправя към Льо Хавър и Дюнкерк, завръщайки се в Марсилия в средата на септември. Там той кандидатства във Френското колониално административно училище, но не е одобрен. Тогава решава да започне да пътува по света, работейки на кораби, и посещава много държави в периода 1911 – 1917 г. В Съединените щати През 1912 г., докато работи като помощник-готвач на кораб, Тхан пътува до САЩ. През 1912 – 1913 той вероятно живее в Ню Йорк и Бостън, където твърди, че е работил като хлебопекар в хотел Паркър Хаус. Единственото доказателство, че Тхан е бил в Щатите, представлява писмо до Френската колониална админситрация от 15 декември 1912 г. с пощенска марка от Ню Йорк (но посочва постоянния си адрес в Льо Хавър и съобщава, че е моряк) и пощенска картичка до Фан Тяу Чин в Париж, в която споменава, че работи в хотела Паркър Хаус. Според самия хотел, той никога не е работил при тях. Сред поредица от прислужнически работи, той твърди, че е работил за заможно семейство в Бруклин в периода 1917 – 1918 г., както и за Дженерал Мотърс като управител на линия. Смята се, че докато е бил в САЩ, той се е свързал с корейски националисти, преживяване, което му развива политическите възгледи, но това вероятно е в сферата на предположенията. Във Великобритания В различни периоди между 1913 и 1919 г., Тхан твърди, че живее в Уест Ийлинг, а по-късно в Крауч Енд, Хорнси (квартали на Лондон). Той работи или като готвач, или като мияч на чинии (според различни източници) в хотел Дрейтън Корт в Уест Ийлинг. Смята се, че се е обучавал за сладкар при Огюст Ескофие в хотел Карлтън в Хеймаркет, но няма твърди доказателства за това. Въпреки това, стената на Новозеландската къща в Лондон, която днес се намира на мястото на хотел Карлтън, има паметна плоча, твърдяща, че Хо Ши Мин е работил там през 1913 г. Тхан работи като сладкар на борда на ферибот по линията Нюхевън-Диеп през 1913 г. Политическо образование във Франция От 1919 до 1923 г., докато живее във Франция, Тхан започва да проявява интерес в политиката, бидейки повлиян от своят приятел и член на Френската социалистическа партия Марсел Кашен. Тхан твърди, че пристига в Париж от Лондон през 1917 г., но френската полиция има единствено документи за пристигането му през юни 1919 г. Той се присъединява към група виетнамски националисти в Париж, чиито лидери са Фан Тяу Чин, Фан Ван Труонг и Нгуен Тхе Труйен. По това време те публикуват новинарски статии, застъпващи се за виетнамска независимост под псевдонима Нгуен Ай Куок (букв. „Нгуен Патриота“), преди Тхан да пристигне в Париж. След Първата световна война, групата пуска петиция за признаване на гражданските права на виетнамците във Френски Индокитай към Западните сили по време на Парижката мирна конференция, но бива игнорирана. Цитирайки принципа на самоопределяне, описан преди мирните преговори, те изискват от съюзените сили да сложат край на френското колониално господство във Виетнам и да осигурят образуването на независимо правителство. Преди конференцията групата изпраща писмото си до съюзническите водачи, сред които са Жорж Клемансо и Удроу Уилсън. Писмото не бива обсъждано във Версай, но този епизод по-късно помага на Нгуен Ай Куок да се установи като антиколониално движение в роден Виетнам. Тъй като Нгуен Тат Тхан е публичното лице зад публикацията на документа (макар той да е написан от Фан Ван Труонг), той скоро става известен под името Нгуен Ай Куок и за пръв път използва името през септември по време на интервю с китайски новинарски кореспондент. Много автори спекулират, че 1919 г. е изгубен „Уилсънов момент“, когато Хо Ши Мин е би могъл да приеме про-американска и по-малко радикална позиция, ако президентът Уилсън го е посрещнал. Въпреки това, наличните доказателства сочат, че по времето на Версайската конференция, той вече е бил отдаден на социалистическата програма. Докато тече конференцията, Нгуен Ай Куок вече изнася относно перспективите на болшевизма в Азия и се опитва да убеди френските социалисти да се присъединят към Третия Комунистически интернационал на Владимир Ленин. През декември 1920 г. Куок официално става представител на Конгреса на Тур на Социалистическата партия на Франция, гласува за Комунистическия интернационал и е основаващ член на Френската комунистическа партия. Приемайки позиция в колониалния комитет на партията, той се опитва да привлече вниманието на другарите си към френските колонии, включително Индокитай, но опитите му често са неуспешни. През този период той започва да пише статии за списания и кратки истории, докато води своята Виетнамска национална група. През май 1922 г. Куок пише статия за френско списание, критикувайки използването на английски думи от френски спортни журналисти. Статията моли министър-председателя Реймон Поанкаре да забрани английските думи за „мениджър“, „рунд“ и „нокаут“. Докато живее в Париж, вероятно има връзка с шивачка на име Мари Бриер. Неговите статии привличат вниманието на Дмитрий Мануилски, който след това спонсорира пътуването му до Съветския съюз и под чието опекунство той става високопоставен член на съветския Коминтерн. В Съветския съюз и Китай През 1923 г. Куок тръгва от Париж към Москва с паспорт под името Чен Ванг, китайски търговец, където е нает от Коминтерна, учи в Комунистическия университет на трудещите се на Изтока и участва в Петия Комунистически конгрес през юни 1924 г., преди да пристигне в Кантон през ноември 1924 г. под името Ли Тхуй. През 1925 – 1926 г. Куок организира „младежки образователни класове“ и понякога изнася социалистически лекции на виетнамски млади революционери, живеещи в Кантон във военната академия Вампу. Тези млади хора няколко години по-късно стават семената на ново революционно комунистическо движение във Виетнам. По това време той живее и се жени за китайската Танг Тует Мин на 18 октомври 1926 г. Когато неговите другари не се съгласяват с брака му, той им казва: „Ще се оженя въпреки неодобрението ви, тъй като ми трябва жена да ме научи на езика и да пази къщата.“. Тя е на 21, а той на 36 години. Сключват брак на същото място, където Чжоу Енлай се жени по-рано, а след това живеят в резиденцията на агента на Коминтерна, Михаил Бородин. Хоанг Ван Чи твърди, че през юни 1925 г. Куок предава Фан Бой Тяу, известният вожд на съперническа революционерска фракция и стар приятел на баща му, на френските тайни служби в Шанхай за 100 000 пиастри. Според някои източници, Куок казва, че го е направил, защото очаква съдебният процес срещу Тяу да разклати анти-френските настроения и защото му трябват пари да основе комунистическа организация. Други източници отхвърлят тази хипотеза. Според трети, Куок не е отговорен за залавянето на Тяу. Самият Тяу бива осъден на доживотен домашен арест и никога не обвинява Куок за това. Анти-комунистическият преврат на Чан Кайшъ от 1927 г. започва нова ера на изгнаничество за Куок. Той напуска Кантон през април 1927 г. и се връща в Москва, прекарвайки част от лятото във възстановяване от туберкулоза в Крим, преди да се върне в Париж през ноември. След това се завръща в Азия, като отпътува от Италия до Банкок в Тайланд, пристигайки там през юли 1928 г. Жена му твърди, че макар да са били разделени почти година, техните чувства не са изстинали. По това време той работи като старши агент, предприемащ дейности на Коминтерна в Югоизточна Азия. Куок остава в Тайланд, отсядайки в селото Начок в провинция Након Фаном до края на 1929 г., когато се мести в Индия, а след това в Шанхай. В началото на 1930 г., вече в Хонконг, той председателства среща с представители от две виетнамски комунистически партии с целта да ги обедини в една организация, Комунистческа партия на Виетнам. През юни 1931 г. той е арестуван в Хонконг. За да намали френския натиск за екстрадиция, през 1932 г. е обявено фалшиво, че Куок умира. Британците го освобождават тихомълком през януари 1933 г. Той се премества в СССР и в Москва учи и преподава в Ленинския институт. Смята се, че в през този период той губи позициите си в Коминтерна, поради съмнения, че ги е предал. Неговото влияние сред виетнамските му другари избледнява значително. Според други теории, обаче, той е член на вътрешния кръг на Коминтерна, бидейки протеже на Дмитрий Мануилски и член с добър статут в Коминтернта по време на турбулентните чистки на Сталин. През 1938 г. Куок се връща в Китай и служи като съветник на китайските комунистически въоръжени сили, които по-късно изтласкват правителството на Китай към Тайван. Също така е старши агент на Коминтерна, отговорен за делата в Азия. Около 1940 г. Куок започва редовно да се подвизава под името Хо Ши Мин, виетнамско име, комбиниращо често срещано виетнамско фамилно име (Hồ) с лично име, означаващо „Онзи, който е просветлен“. Движение за независимост През 1941 г. Хо Ши мин се връща във Виетнам, за да предвожда движението за независимост Виетмин. Японската окупация на Индокитай през тази година създава условия за патриотичните виетнамци. „Мъжете в черно“ са партизанска сила от 10 000 души, която оперира с Виетмин. Той наблюдава много успешни военни действия срещу Вишистка Франция и японската окупация през Втората световна война, подкрепян тайно от Управлението на стратегическите служби на САЩ, а по-късно се бори срещу френския опит за повторно окупиране на държавата (1946 – 1954 г.). Арестуван е в Китай от местните власти на Чан Кайшъ, преди да бъде спасен от китайски комунисти. След освобождаването си през 1943 г. се връща във Виетнам. През април 1945 г. той се среща с агента на Стратегическите служби Архимедес Пати и му предлага да предостави важна информация на Съюзниците, при условие, че му бъде предоставена „линия за комуникация с тях“. Стратегическите служби се съгласяват и по-късно изпращат военен екип, който да тренира хората на Хо, а той самият е лекуван от малария и дизентерия. След революцията от август 1945 г., организирана от Виетмин, Хо Ши Мин става ръководител на временното правителство (министър-председател на Демократична република Виетнам) и обявява независимостта на републиката. Макар да убеждава император Бао Дай да абдикира, неговото правителство не е признато от нито една държава. Многократно запитва американския президент Труман за подкрепа на виетнамската независимост, цитирайки Атлантическата харта, но Труман така и не отговаря на молбите му. По време на борбата за власт през 1945 г. Виетмин избива членовете на съперническите групировки, като например лидера на Конституционалната партия, главата на Партията за независимост, както и брата на Нго Дин Дием. Когато е питан от репортер относно убийството на Та Тху Тхау, виден троцкист и личен приятел, Хо отговаря: „Всеки, който не следва определената линия, ще бъде смачкан.“. През 1946 г. бъдещият министър-председател на Израел, Давид Бен Гурион, и Хо Ши Мин се запознават, когато отсядат в един и същ хотел в Париж. Хо Ши Мин предлага на бен Гурион еврейски дом в изгнание във Виетнам. Бен Гурион отказва, обяснявайки на Хо Ши Мин, че е сигурен в основаването на еврейско правителство в Палестина. През 1946 г. Хо пътува извън държавата, докато неговите подчинени вкарват в затвора 2500 националисти и принуждават 6000 други да избягат. Стотици политически опоненти са вкарани в затвора или пратени в изгнание през юли 1946 г., особено членове на националистките партии, след провален преврат срещу правителството на Виетмин. Всички политически партии са забранени след това, а местните правителства са премахнати, за да се намали опозицията по-нататък. Въпреки това, се забелязва, че на първия конгрес на новата република над две трети от членовете са от политически фракции, различни от Виетмин, някои от които дори не са били избирани. Раждането на Демократична република Виетнам На 2 септември 1945 г., след абдикацията на император Бао Дай, Хо Ши Мин обявява независимостта на Виетнам под наименованието Демократична република Виетнам. В Сайгон, с насилие между съперничещите виетнамски фракции и увеличаващите се френски сили, британският командир Дъглас Грейси обявява военно положение. На 24 септември лидерите на Виетмин отговарят с призиви за обща стачка. През септември 1945 г. сила от 200 000 китайски войници пристига в Ханой, за да приеме предаването на японските окупатори в Северен Индокитай. Хо Ши Мин прави компромис с техния генерал, Лу Хан, да разпусне Комунистическата партия и да проведе избори, които да предоставят коалиционно правителство. Когато французите са принудени да отдадат концесиите си в Шанхай обратно на Китай в замяна на изтеглянето на китайските войски от Северен Индокитай, Хо няма избор, освен да подпише споразумение с Франция на 6 март 1946 г., в което Виетнам е признат като автономна държава в рамките на Индокитайската федерация и Френския съюз. Съглашението скоро бива нарушено. Целта на споразумението както за французите, така и за виетнамците, е китайската армия да напусне Северен Виетнам. Скоро след като китайците се оттеглят, започват боеве в Северен Виетнам. Виетмин след това сътрудничи с френските колониални сили, за да избива поддръжниците на виетнамските национални движения. Накрая, комунистите подтискат всички некомунистически партии, но не успяват да си осигурят примирие с Франция. В последните дни на 1946 г., след година на дипломатически провали, Демократична република Виетнам решава, че войната е неизбежна. Бомбардирането на Хайфон от френските сили само потвърждава убеждението, че Франция няма намерение да допусне автономна и независима виетнамска държава. На 19 декември 1946 г. Хо, представящ правителството си, обявява война срещу Френския съюз, поставяйки началото на Индокитайската война. Виетмин, по това време основно въоръжен с мачете и мускети, напада незабавно френските позиции, използвайки димки от слама с люти чушки, разрушавайки бронирани коли със самоубийствени противотанкови гранати и коктейли Молотов и задържайки контраатаките чрез пътни заграждения и противопехотни мини с чакъл. След два месеца сражения изтощените войски на Виетмин се оттеглят, систематично разрушавайки важната инфраструктура. Съобщава се за залавянето на Хо от група френски войници, предвождани от Жан-Етиен Валюи, във Виет Бак. Въпросната личност, обаче, се оказва съветник на Виетмин, който по-късно е убит при опит за бягство. През февруари 1950 г., след неуспешен опит за премахване на блокадата на френската граница, Хо се среща със Сталин и Мао Дзедун в Москва, след като Съветския съюз признава правителството му. Всички се съгласяват, че Китай ще е отговорен за подкрепата на Виетмин. Пратеникът на Мао в Москва обявява през август, че Китай планира да обучи 60 000 – 70 000 виетминци в близко бъдеще. Пътят към външният свят е отворен за Виетмин да получават допълнителни провизии, които биха им помогнали да ескалират боя с французите в Индокитай. В началото на конфликта, Хо казва на френски посетител: „Можеш да убиваш десетима от хората ми за един от твоите. Но дори при това съотношение, ти ще загубиш, а аз ще спечеля.“. През 1954 г., след съкрушителната загуба на Френския съюз в битката при Диен Биен Фу, Франция е принудена да се откаже от борбата срещу Виетмин. Виетмин избиват между 100 000 и 150 000 цивилни по време на войната. Президент и Виетнамска война Женевските споразумения от 1954 г. между Франция и Виетмин, позволяват на силите на последните да се прегрупират на север, докато антикомунистическите групи се заселват на юг. Демократична република Виетнам на Хо Ши Мин се мести в Ханой и става правителство на Северен Виетнам, която е комунистическа еднопартийна държава. Следвайки Женевските споразумения, има 300-дневен период, през който хората могат да се движат свободно между двата региона на Виетнам, по-късно известни като Южен Виетнам и Северен Виетнам. През 300-те дни Дием и съветникът на ЦРУ, полковник Едуард Лансдейл организират кампания за убеждаване на хората да се преместят в Южен Виетнам. Кампанията се съсредоточава особено върху католиците във Виетнам, които ще осигурят след години властта на Дием, използвайки лозунга „Бог отиде на юг“. Между 80 000 и 1 000 000 души мигрират на юг, предимно католици. В началото на 1955 г. Френски Индокитай се разпада, оставяйки на Дием контрола на юг. Всички страни в Женева призовават за избори на обединение, но не успяват да се споразумеят за подробностите. Наскоро назначеният външен министър на Виетнам, Фам Ван Донг, предлага избори под надзора на „местни комисии“. САЩ, с подкрепата на Великобритания и асоциираните държави Виетнам, Лаос и Камбоджа, предлагат надзор от ООН. Този план е отхвърлен от съветския представител Вячеслав Молотов, който се е застъпва за състава от равен брой комунистически и некомунистически членове, които могат да определят „важни“ въпроси само с единодушно съгласие. Преговарящите не успяват да се споразумеят за дата за изборите за обединение. ДРВ заявява, че изборите трябва да се проведат в рамките на 6 месеца от прекратяването на огъня, докато западните съюзници се стремят да нямат краен срок. Молотов предлага през юни 1955 г., а след това по-късно смекчава това по всяко време през 1955 г. и накрая през юли 1956 г. Правителството на Дием подкрепя изборите за обединение, но само с ефективен международен надзор, твърдейки, че истински свободните избори биха били невъзможни в тоталитарния север. Следобеда на 20 юли оставащите неуредени въпроси са разрешени, тъй като страните се съгласяват, че разделянето трябва да бъде на 17-ия паралел и, че изборите за обединено правителство трябва да се проведат през юли 1956 г., две години след краят на огъня. „Споразумението за прекратяване на насилието във Виетнам“ е подписано само от военните команди във Франция и Виетнам, без участие или консултация с Държава Виетнам. Въз основа на предложение от ръководителя на китайската делегация Чжоу Енлай, международна контролна комисия (МКК), председателствана от Индия, с Канада и Полша като членове, е натоварена да контролира прекратяването на огъня. Съдиите трябва да бъдат единодушни, присъствието на Полша в МКК предоставя на комунистите ефективно право на вето върху надзора на договора. Неподписаната „Заключителна декларация на Женевската конференция“ призовава за избори за обединение, от делегатите, за които се очаква да бъдат наблюдавани от МКК. Виетмин никога не приема правомощията на МКК за такива избори, настоявайки, че „компетентността на МКК трябва да бъде ограничена до надзора и контрола върху изпълнението на Споразумението за прекратяване на неприязънта от двете страни“. От 9 представители на народите, само Съединените щати и Държава Виетнам отказват да приемат декларацията. Държавният секретар на САЩ Уолтър Бедъл Смит представя „едностранна декларация“ за позицията на САЩ, като повтаря: „Ще се стремим да постигнем единство чрез свободни избори, под надзора на ООН, за да гарантираме, че те се водят справедливо“. Между 1953 и 1956 г. правителството на Северен Виетнам въвежда различни аграрни реформи, включително „намаляване на наема“ и „поземлена реформа“, което довежда до значително политическо потисничество. По време на поземлената реформа, свидетелските показания на свидетели от Северен Виетнам предполагат съотношение на една екзекуция за всеки 160 жители на селата, което при екстраполация на национално равнище би показало близо 100 000 екзекуции. Тъй като кампанията е съсредоточена главно в района на Делтата на Червената река, по-ниска оценка от 50 000 екзекуции става широко приета от учените по онова време. Въпреки това, декласифицираните документи от виетнамските и унгарските архиви показват, че броят на екзекуциите е много по-нисък от отчетения по това време, въпреки че вероятно е по-голям от 13 500. Още през юни 1956 г. на срещата на Политбюро е представена идеята за свалянето на правителството на Южен Виетнам. През 1959 г. Хо започва да приканва Политбюро да изпрати помощ на Виетконг в Южен Виетнам и „народната война“ на юг е одобрена на заседание през януари 1959 г. и това решение е потвърдено от Политбюро през март. Северен Виетнам нахлува в Кралство Лаос през юли 1959 г., подпомаган от Патет Лао и използва 30 000 бойци, за да изгради мрежа от маршрути за доставка и армиране, минаващи през Лаос, която става известна като пътеката Хо Ши Мин. Тя позволява на Севера да изпраща човешки ресурси и материали на Виетконг, постигайки значително предимство. За да се противопостави на обвинението, че Северен Виетнам е нарушил Женевското споразумение, независимостта на Виетконг е подчертана в комунистическата пропаганда. Северен Виетнам създава Фронта за национално освобождение на Южен Виетнам през декември 1960 г. като „единен фронт“ или политически клон на Виетконг, предназначен да насърчи участието на некомунисти. В края на 1959 г., осъзнавайки, че националните избори никога няма да се проведат и че Дием възнамерява да отстрани противоположните сили (най-вече бившия Виетмин) от правителството на Южен Виетнам, Хо неофициално избира Ле Зуан за следващия лидер на партията. Това се тълкува от западните анализатори като загуба на влияние за Хо, за който се твърди, че всъщност е предпочел по-умерения Во Нгуен Гиап за позицията. Ли Зуан е официално определен като партиен лидер през 1960 г., оставяйки Хо да изпълнява второстепенна роля като държавен глава и член на Политбюро. Въпреки това, той поддържа значително влияние в правителството. През 1963 г. Хо твърди, че е кореспондирал с президента Дием от Южен Виетнам с надеждата да постигне договорен мир. Между 1961 и 1963 г. 40 000 комунистически бойци проникват в Южен Виетнам от север. В началото на 1965 г. военни части на САЩ започват да пристигат в Южен Виетнам, първо за да защитят въздушните бази около Чу Лаи и Дананг, по-късно да поемат по-голямата част от битката, тъй като „все повече американски войници трябва да заменят войските на Сайгон, които не са участвали в борбата“. Тъй като борбата ескалира, широкото въздушно и артилерийно бомбардиране из целия Северен Виетнам от американските военновъздушни сили и военноморски сили започва с операция Rolling Thunder. През юли 1967 г. Хо и по-голямата част от виетнамското Политбюро на работническата партия се срещат на високопоставена конференция, където заключават, че войната е попаднала в безизходица, тъй като американското военно присъствие принуждава Народната армия на Виетнам да изразходва по-голямата част от ресурсите за поддържа пътя на Хо Ши Мин, а не да подсилва редиците на другарите си на юг. С разрешение на Хо, Виетконг планира мащабна Офанзива на Тет, която ще започне на 31 януари 1968 г., с цел да вземе голяма част от Юга със сила и да извърши тежък удар на американската армия. Офанзивата е извършена с големи разходи и с тежки жертви на политическите клонове и въоръжените сили на Фронта за освобождение. Обхватът на действието шокира света, който дотогава е уверен, че комунистите са „на въжето“. Оптимистичното завъртане, което военното командване на САЩ е поддържало от години, вече не е правдоподобно. Бомбардировките на Северен Виетнам и пътеката Хо Ши Мин са прекратени, а преговарящите от САЩ и Виетнам обсъждат как войната може да приключи. Личен живот Освен политик, Хо също е писател, журналист, поет и полиглот. Баща му е учен и учител, който получава висока степен в имперския изпит на династията Нгуен; Хо научава да владее класически китайски език от ранна възраст. Преди августовската революция той често пише поезия на Chữ Hán (виетнамското име за китайската система за писане). Едно от тях е стихотворенията от Дневника на затворите, направени, когато той е хвърлен в затвора от полицията на Република Китай. Тази хронология на поезията е Виетнамското национално съкровище № 10 и е преведено на много езици. Използва се във виетнамски гимназии. След като Виетнам придобива независимост от Франция, новото правителство насърчава изключително Chữ Quốc Ngữ (виетнамска писменост на латиница), за да премахне неграмотността. Хо започва да създава повече стихотворения на съвременния виетнамски език за разпространение до по-широк кръг читатели. След като става президент до появата на сериозни здравословни проблеми, краткото му стихотворение е публикувано редовно във вестника Nhân Dân Tết (Нова лунна година), за да насърчи хората си да работят, да учат или да се борят с американците през новата година. Заради престоя си в изгнание почти 30 години Хо може да говори свободно, както и професионално да чете и пише на френски, английски, руски, кантонски и мандарин, освен майчиния си виетнамски език. През 1920-те години той е шеф на бюрото / редактор на много вестници, които той създава, за да критикува френското колониално правителство на Индокитай и да служи на комунистическите пропагандни цели. Примери за това са Le Paria, публикувана за пръв път в Париж през 1922 г. или Thanh Nien, публикувана за първи път на 21 юни 1925 г. (21 юни е обявен от правителството на Социалистическа република Виетнам за Ден на революционната журналистика във Виетнам). В много държавни официални посещения в Съветския съюз и Китай той често говори директно с комунистическите лидери без преводачи, особено за строго секретна информация. Докато е интервюиран от западни журналисти, той използва френски език. Като президент Хо провежда официални приеми за чуждестранни държавни глави и посланици в Президентския дворец, но той лично не живее там. Той нарежда да се построи дървена постройка в задната част на двореца, която днес е известна като исторически обект на Президентския дворец. Неговите хобита (според неговия секретар Vũ Ky) включват четене, градинарство, хранене на риба (много от които все още живеят) и посещение на училища и детски домове. Хо остава в Ханой през последните си години, настоявайки за безусловно оттегляне на всички не-виетнамски войски от Южен Виетнам. До 1969 г., докато все още се водят преговорите, здравето на Хо започва да се влошава от множество проблеми, включително диабет, който му попречва да участва в по-нататъшната активна политика. Той обаче настоява, че силите му на юг ще продължават да се бият, докато цял Виетнам не се обедини отново под неговия режим, независимо от продължителността на времето, което може да отнеме. Смърт След като изходът от войната във Виетнам все още е под въпрос, Хо Ши Мин почива в 9:47 сутринта на 2 септември 1969 г. от сърдечна недостатъчност в дома си в Ханой на 79 години. Неговото балсамирано тяло е изложено в мавзолей в Ханой, въпреки волята му, заявявайки, че иска да бъде кремиран. Новината за смъртта му е съобщена на северно-виетнамската общественост почти 48 часа по-късно, защото той умира при годишнината от основаването на Демократична република Виетнам. Една седмица на траур за смъртта му е определена в Северен Виетнам от 4 до 11 септември 1969 г. Първоначално той не е заместен като президент, а има „колективно ръководство“, съставено от няколко министри и военни лидери, известно като Политбюро. По време на финалната кампания на Северен Виетнам известна песен, написана от композитора Huy Thuc, често се пее от народната войска на виетнамските войници „Bác vän cùng chúng cháu hành quân“ („Ти все още маршируваш с нас, Чичо Хо“). Шест години след смъртта му, при падането на Сайгон, няколко танка на в Сайгон носят плакат със същите думи. Австралийският журналист Денис Уорнър пише в The Sun News-Pictorial на 1 май 1975 г., че „когато северновиетнамците влязоха в Сайгон вчера, те бяха водени от човек, който не беше там“. Наследство и култ към личността Бившата столица на Южен Виетнам, Сайгон, е официално преименувана на Хо Ши Мин на 2 юли 1976 г. от новото Народно събрание на Виетнам, контролирано от Севера. Името обаче провокира силно антикомунистическо чувство в значителен брой виетнамци. Много от виетнамците, особено онези, които живеят в чужбина, продължават да наричат града Сайгон, като отхвърлят новото име, наложено от комунистите, и в чест на бившата столица на антикомунистическата република Виетнам. Балсамираното тяло на Хо е изложено в Ханой в мавзолей от гранит, моделиран по модел на гробницата на Ленин в Москва. Потоците хора говорят много тихо всеки ден, понякога в продължение на часове, за да оставят тялото в мълчание. Това напомня на други комунистически лидери като Владимир Ленин, Мао Дзедун, Ким Ир Сен и Ким Чен Ир. Във Виетнам днес изображението на Хо е на лицевата страна на всички виетнамски банкноти. Неговият портрет и бюст се открояват на видно място в повечето обществени сгради на Виетнам, в класни стаи (както в държавни, така и в частни училища) и в олтари на някои семейства. Има поне един храм, посветен на него, построен във Вин Лонг малко след смъртта му през 1970 г. в зоните, контролирани от Виетконг. Неговият рожден ден (19 май) се отбелязва като официален държавен празник. Комунистическият режим поддържа култ към личността на Хо от 1950-те години на север, а по-късно го разширява и на юг, което според него играе важна роля в пропагандната кампания и миналото на партията. Той дори е прославен с религиозен статут като „безсмъртен светец“ на виетнамската комунистическа партия, а някои хора се покланят на президента, според доклад на BBC. Международно влияние Хо Ши Мин се смята за един от най-влиятелните лидери в света. Списание TIME го поставя в списъка на 100-те най-важни хора от двадесети век през 1998 г. Неговата мисъл и революция вдъхновяват много лидери и хора в Азия, Африка и Латинска Америка по време на деколонизационното движение в световен мащаб след Втората световна война. Като комунист, той е един от международните фигури, които са високо оценени в комунистическия свят. Различни места, булеварди и площади са кръстени на него по целия свят, особено в социалистическите и бившите комунистически държави. В Русия има площад и паметник на Хо Ши Мин в Москва, булевард „Хо Ши Мин“ в Санкт Петербург и площад „Хо Ши Мин“ в Уляновск (родното място на Ленин, побратимен на град Вин, родното място на Хо Ши Мин). Според виетнамското министерство на външните работи са издигнати статуи в 20 държави в Азия, Африка, Европа и Америка в памет на президента Хо Ши Мин. Много активисти и музиканти написват песни за Хо Ши Мин и неговия революционизъм по време на войната във Виетнам на различни езици, за да демонстрират срещу САЩ. Испанските песни са на Феликс Пита Родригес, Карлос Пуебла и Али Примера. Освен това в Чили – народния певец Виктор Джар, споменава Хон Ши Мин в своята антивоенна песен „El derecho de vivir en paz“ („Правото да живееш в мир“). На английски език Еван Маккол пише „Баладата на Хо Ши Мин“. Има и песни за него на руски език от Владимир Фере и на немски от Курт Демлер. През 1987 г. ЮНЕСКО официално препоръчва на държавите-членки да „се присъединят към отбелязването на стогодишнината от рождението на президента Хо Ши Мин, организирайки различни събития като почит към паметта му“, като се има предвид „важния и многостранния принос на президента Хо Ши Мин в областта на културата, образованието и изкуствата“, които „посвещават целия си живот на националното освобождение на виетнамския народ, допринасяйки за общата борба на народите за мир, национална независимост, демокрация и социален напредък“.", "version_id": "16036947125963195630"},
{"wikidata_id": "Q1813729", "text": "Дукат (община Босилеград) География Село Дукат е разположено във вископланински район между планините Доганица и Дукат и се състои от двадесет пръснати, значително отдалечени махали, някои от които са обезлюдени. Селото се намира непосредствено до българо-сръбската граница от периода 1878-1920 година. История В началото на ХХ век в землището на Дукат са били запазени следи от каменна крепост. Йордан Захариев предполага, че първите основатели на селото са били овчари, които са се установили постоянно на това място. До 1878 година Дукат е господарско село и земите му принадлежат на турски чифликчии, на които селяните изплащат рента. Според османо-турски документи в 1864 година Дукати баля (Горен Дукат) има 66 ханета (363 жители от мъжки пол), а в 1874 година - 89 ханета (429 мъже, 5 от които - цигани християни). От 1878 до 1920 година селото е в границите на България и е част последователно от Изворска (до 1889 г.), Босилеградска (до 1901 г.) и Кюстендилска околия. През 1878 година земите на чифликчиите са взети от местните жители, които ги обработват, и по-късно, след правителствен заем, са изплатени на предишните им собственици. В 1882-1885 година в централната махала Село е построено първото училище в селото. В края на XIX век около 50 къщи от Дукат се изселват в Тузлука. Според патриаршеския митрополит Фирмилиан в 1902 година в Дукат, село в Прешевска каза на Османската империя, има 4 сръбски патриаршистки къщи. По силата на Ньойския договор от 1919 година селото е включено в пределите на Кралството на сърби, хървати и словенци. През 1935-1936 година е построена нова сграда за училището в Дукат, в която пръв учител е Никола Бирвалски от Сомбор. През 1941-1944 година Дукат, както и останалите села в Западните покрайнини, отново е под българско управление. След 1944 година е в границите на Югославия и наследилата я след разпада ѝ Сърбия.", "version_id": "17551882848604018536"},
{"wikidata_id": "Q262467", "text": "Ана Калви Ранни години Ана Калви е родена с името Ана Маргарет Мишел Калви на 24 септември 1980 г. в Туикенъм. Майка ѝ е англичанка, а баща ѝ — италианец, като и двамата са терапевти. Прекарва по-голямата част от първите си три години в болница, тъй като има вродена дисплазия на тазобедрената става и претърпява хирургическа намеса. „Начинът, по който се справих, беше да си създам мой собствен свят. И това е моето взаимоотношение с музиката – свят, създаден от мен, в който бягам. Винаги съм била мечтателка. Нещата в началото остават с теб.“ Обичащият музиката баща-италианец излага израстващата Ана на множество музикални жанрове. Тази нееднородна смес преминава от Кептън Бийфхарт през Ролинг Стоунс до Мария Калас, допълнена от ранно разбиране на класическата музика: „Толкова ме впечатляваше звукът. Винаги, щом зърнех някой инструмент, се развълнувах силно, и сърцето ми започваше да бие със страшна бързина“. Калви за първи път се захваща с цигулката на 6 години, а на 8 — с китарата. „Нещо ме обземаше всеки път, щом видех електрическа китара“, спомня си по-късно тя. Преди да навърши 10, тя използва караоке-машина с двойна касета, за да направи овърдъб на свиренето си. А през цялото това време, тя е привлечена „от импресионистичния елемент на музиката“; по-късно, тя е повлияна от композитори от 20 век като Оливие Месиен, Морис Равел и Клод Дебюси. Тя се опитва да пресъздаде с китарата чувството за тези композитори, като открива свиренето на Джанго Райнхарт и Джими Хендрикс на 13. Първоначалното намерение на Калви е да изучава изкуство, но вместо това избира да специализира музика. Учи цигулка и китара в Саутхемптънския университет и завършва с отличие бакалавърската степен по музика през 2013 г.", "version_id": "16200438005611942442"},
{"wikidata_id": "Q34990", "text": "Тора Тора (на иврит: ‏תּוֹרָה‏‎, „учение“, „закон“) е понятие в юдаизма, обхващащо традиционното религиозно право. В тесен смисъл Тора съответства на Петокнижието, първите пет книги на Библията. Освен тях равинистичният юдаизъм отнася към Тора и Устния закон, смятан за традиция с авторитета и древността на Петокнижието, която обаче в продължение на столетия е предавана само в устна форма от поколение на поколение, докато е фиксирана в писмените текстове на Талмуд и Мидраш.", "version_id": "4026498305320364466"},
{"wikidata_id": "Q1262881", "text": "Балканска федеративна република Балканската федеративна република е политически и философски проект за държавно устройство на Балканския полуостров. Зараждане на идеята Идеята за Балканска федерация може да се заражда под влиянието на Европейското просвещение на Балканите. Проектите за балканска федерация, често са предлагани като решение на Източния въпрос. Всъщност Връзката между Източния въпрос като възел от регионални проблеми и проектите за балканска федерация като визия за регионално развитие се налага на основата на рум миллета. Това е религиозна общност в Османската империя, обхващаща източноправославните християни, като според някои автори, рум миллета съществувал като един исторически (православен) етнос и като „предгражданска нация“. Тази връзка присъства в повечето от проектите за балканска федерация. Това наблюдение не прави изключение и при българските дейци. Като конкретни примери могат да се посочат Гръцкият проект на Екатерина Велика, както и проектите на Адам Чарторийски и Йоанис Каподистрияс, всички свързани с Руската империя. Според Милчо Лалков пионер на идеята е Ригас Фереос. Македонският въпрос В следосвобожденския период идеята за Балканска федерация е много тясно обвързана с Македонския въпрос, който е част от по-големия Източен въпрос. Тя често се предлага като решение на Македонския въпрос, присъства в повечето програми на ВМОРО, привърженици на идеята са голяма част от видните дейци на организацията начело с Гоце Делчев. След Илинденско-Преображенското въстание от 1903 г. и разцеплението на ВМОРО под напора на засилените процеси на деградация вътре в организацията и най-вече поради засилващото се влияние на левите идеи, се появява ляво течение на ВМОРО начело с Яне Сандански, А след Младотурската революция се основава и Народната федеративна партия, която изпраща двама депутати в Османския парламент, единият от които е Димитър Влахов, започва издаването и на сп. „Балканска федерация“ във Виена, който става орган на лявото крило на ВМОРО. Привърженици сред другите народи Влиянието на федеративната идея е силно и сред останалите балкански народи, съседи на България. Виден привърженик на балканския федерализъм в Сърбия са Светозар Маркович, Леонидис Вулгарис от Гърция, Йон Гика, Йон Братиану, Николае Балческу от Румъния. В различно време и по различен повод за Балканска федерация са се изказвали Лайош Кошут, Джузепе Гарибалди, Джузепе Мацини, Уинстън Чърчил, Карл Маркс, Владимир Ленин и др. Споменатите тук са малка част от привържениците на федерализма. Тези хора – силно значими исторически личности, са виждали Балканската федерация като единственото правилно решение на Балканските проблеми. Федеративната идея на Балканите също така взема различни форми в земите на южните славяни. Тя е най-вече като югославянска идея, сред румънците и унгарците федеративната идея взема форма на Дунавска федерация, който трябва да замени Австро-Унгария като една голяма централноевропейска сила, която да е противовес на Германия, при гърците пък тя се вижда като Източна федерация, която ще замени Османската империя и ще бъде своеобразно възкресение на Византия. Всяка една народност влага своите надежди и интереси във федеративната идея, което е причина за това типологично разнообразие. Затова в заключение може се каже, федерализмът на Балканите е сложно и многопластово явления, съчетало в себе си историческа памет, традиции и модерни идеи проникващи от прогресиращия Запад. Като политическа тенденция федерализмът проявява противоречиви аспекти на империализъм или антиимпериализъм в зависимост от това на чия политика служи. Затова трудно може да се определи политическата същност на балканския федерализъм. Наблюдава се сложното преплитане на иначе несъвместими тенденции. В него се съчетават и си съперничат чистият федерализъм, проповядван най-често от представители на нации в неравноправно положение като хърватите и българите, и великодържавието, отстоявано като официална политика от правителствата на новосъздалите се малки балкански държави. Преговори след Втората световна война Идеята за Балканска федерация се появява отново по време на Втората световна война, като неин инициатор е българският комунистически деец от македонски произход Георги Димитров. Той я вижда като комунистическа федерация, която трябва да реши Македонския въпрос. След края на Втората световна война под ръководството на СССР на Балканите се установяват просъветски режими на управление. В края на август 1944 г. в Румъния с преврат, ръководен от краля, е свалена диктатурата на Антонеску, страната е окупирана от настъпващите съветски войски, с чиято помощ румънската комунистическа партия овладява властта през 1947 г. На 9 септември 1944 г., с помощта на Червената армия, властта в България е завзета от Отечествения фронт, доминиран от БРП(к). В Албания партизаните, ръководени от местната комунистическа партия, улеснени от изтеглянето на Вермахта от Балканите, завземат централната власт през ноември 1944 г. Към май 1945 г. властта в цяла Югославия също преминава в ръцете на ЮКП с помощта на български и съветски войски. В Гърция силната антихитлеристка съпротивителна организация ЕЛАС, доминирана от комунистите, завзема голяма част от страната, включително столицата Атина, след изтеглянето на войските на Третия райх. Тази обстановка подтиква българския министър-председател и водач на БРП (к) Георги Димитров да смята, че е настъпил момент за осъществяването на проекта за Балканска федерация. Димитров се ориентира най-вече към Югославия, тъй като смята, че възможността за обединение на България с тази страна е най-голяма. За спойващо звено трябва да послужи Социалистическа република Македония, която трябва да се влее във федерацията като единна федеративна република от Пирин до Шар планина (в замяна България ще получи обратно Западните покрайнини). За целта е стартирана политика на агресивна македонизация на българското население в Пиринско чрез принудителна смяна на етническото самоопределение, достигнала до регистриране като „македонци“ дори на част живеещите в този район български евреи и руснаци-белогвардейски емигранти. Активните преговори между България и Югославия започват през декември 1944 година с активното участие на вицепремиерите Едвард Кардел и Трайчо Костов. Югославия предлага включване на България във федерацията с равен статут на Сърбия, Хърватия и останалите републики, а българската страна, подкрепяна и от Сталин, настоява за двустранна федерация между България и Югославия и предпочита нейното постепенно изграждане като се започне с политически и икономически съюз. През януари 1945 година двете страни се отказват от незабавни стъпки за реализиране на федерацията след протести на Великобритания, че България не може да води такива преговори, преди да е сключен мирен договор с нея. Македонизацията е проведена с помощта на административни принуда и масирана пропаганда, като вината за нея основно се хвърля върху Георги Димитров. Според отделни данни от мемоаристиката насилията са предимно по инициатива на местните дейци на БКП, а Георги Димитров замисля кампанията само като вълна от културна и политическа пропаганда. В резултат, през 1947 г. между България и Югославия е подписан договор за дружба и сътрудничество. С нарастването на напреженията между Съветския съюз и Югославия, през февруари 1948 година югославската страна започва да изразява резерви към проекта за Балканска федерация, опасявайки се, че лоялната към Москва България ще се превърне в средство за осъществяване на съветския натиск. През юни се стига до пълен разрив между Югославия и съветския блок, който слага край на идеята за Балканска федерация. Балкански федерализъм и съвременност Въпреки ударите, които понася на два пъти идеята за Балканска федерация, след 1947 г. и след разпадането на Югославия, тя отново започва да се появява в общественото пространство, поднесена от различни източници. Така например гръцкият премиер Георгиус Папандреу през 2003 г., тогава министър на външните работи, в интервю за германския в. „Зюддойче цайтунг“ говори за съживяването на идеята за балканска федерация сред гръцката общественост. Това негово изказване предизвика бурни реакции в Република Македония и Хърватия. Френският професор Жорж Кастелан твърди: „Пътят към Европа минава през „Балканска федерация““. Той издава история на балканските народи, която се радва на популярност в България. Историография Върху необходимостта от историографски обзор на темата акцентира още Ботев. Мисли по темата намират място в трудовете на Захари Стоянов и по-късно в изследванията на мнозина големи български историци, посветили изследователски усилия на българското възраждане – такива са Д. Страшимиров, И. Шишманов, Б. Пенев, Х. Гандев, И. Унджиев. Не са много обаче изследванията, които са посветени специално на проблема, като трудовете на Ц. Стоянов, И. Орманджиев, Христу Василе, Коста Църнушанов. Засилено внимание на въпроса е обърнато от представителите на социалистическата мисъл в България, до голяма степен заради факта, че социалистите приемат федеративната идея като част от своята политическа програма. Макар че голяма част от писаното по въпроса от тях да има политически и полемичен характер, срещат се и разработки като трудовете на Х. Кабакчиев и Д. Благоев („Принос към историята на социализма в България“), които имат реални приноси в проблематизирането и изясняването на темата. Фундаментален труд по темата в българската историография е разработката на Милчо Лалков „От надежда към разочарование“. Там авторът е дал в обобщен вид много сведения и факти по въпросите на балканския федерализъм. Всъщност това е най-изчерпателният и достъпен за интересуващите се от проблематиката труд на български език. Той обхваща фактически цялото развитие на федерализма на Балканите от неговото зараждане до интересуващия автора период. От чуждата историография трябва да се спомене капиталният труд на канадския историк с гръцки произход Лефтен Ставрианос (L. S. Stavrianos): Balkan federation; a history of the movement toward Balkan unity in modern times.", "version_id": "13053834644411745114"},
{"wikidata_id": "Q156811", "text": "Лупина Описание Видовете като цяло са тревисти многогодишни растения с височина от 0,3 до 1,5 метра, но съществуват и такива, които са едногодишни растения или са храсти с височина до 3 метра. Изключение е Lupinus jaimehintoniana, което е дърво, растящо в Оахака, Мексико, и достигащо височина до 8 метра. Растенията от рода Лупина имат меки зелени или сиво-зелени листа, които могат да имат сребристи гъсто разположени власинки. Листата обикновено имат от 5 до 28 разклонения. Цветовете се появяват в гъсти или отворени венци на изправен шип, като всеки цвят е с дължина 1-2 cm. Граховидните цветя имат връх, две странични крила и две ниски венчелистчета. Плодовете са бобчета, съдържащи няколко семена с тегло средно 24,8 mg. Кулинарна употреба Бобчетата на лупината се използват още от римляните, които садят растенията из Римската империя. Семената на различни видове лупиина се използват за храна над 3000 години по Средиземноморието и около 6000 години в Андите. Лупината се използва и от индианските племена в Северна Америка, като например Явапай. Видът Lupinus mutabilis е широко разпространена храна в империята на инките. Хората са накисвали семената в течаща вода с цел да се премахнат повечето от горчивите алкалоиди, а след това са ги пекли или са ги сварявали и изсушавали. Испанското владичество довежда до промяна в хранителните навици на коренното население и едва наскоро се възобновява интереса за употребата на лупина като храна. Лупината може да направи храната както сладка, така и пикантна и да овкусява традиционно ферментирали храни, печива и сосове. Ястията с лупина най-често се срещат в Европа, особено в Португалия, Испания, Гърция и Италия. Срещат се и в Бразилия и Египет. В Египет е популярна улична закуска, докато в Португалия и Испания се консумира с бира. В Ливан, Йордания, Сирия, Палестина и Израел лупината се сервира като част от аперитива. Токсичност и алергичност Някои видове лупина съдържат определени вторични съставки, включително изофлавони и токсични алкалоиди като лупинин и спартеин. Когато бъдат засечени рано, те могат да бъдат премахнати чрез определени процес, въпреки че лупината, съдържаща такива елементи обикновено не се използва за храна. Риск от алергия към лупина съществува при пациентите с алергия към фъстъци. Повечето от докладваните алергични реакции към лупина включват хора с алергия към фъстъци. Градинарство Lupinus polyphyllus и Lupinus arboreus са популярни декоративни растения за градини и са източник на многобройни хибриди и сортове с широк набор от цветове. Като зеленчук, лупината е добра придружаваща култура в градината, увеличавайки азота в почвата за другите растения. Екология Някои видове, като например Lupinus arboreus, се считат за плевели, когато започнат да се появяват отвъд естествените си местообитания. Във Финладния лупината расте сред дивата природа, след като целенасочено е била внесена и засадена покрай основните пътни артерии. Подобен проблем съществува и в Нова Зеландия. Все пак, лупината представлява важна храна за ларвите на много пеперуди.", "version_id": "15488935744323158193"},
{"wikidata_id": "Q123261", "text": "Конрад Фердинанд Майер Биография Конрад Фердинанд Майер израства в цюрихско патрицианско семейство. На 15-годишна възраст загубва баща си. Има извънредно трудни взаимоотношения със здравословно обременената си майка, която през 1856 г. слага край на живота си. През младостта си Конрад живее няколко години в Лозана, където научава френски толкова добре, че започва да превежда френска литература и размисля дали да не стане френски писател, или да поеме академично поприще в областта на романистиката. Още преди да навърши двадесет години постъпва в психиатрична клиника поради пристъпи на тежка депресия. Първите литературни успехи на Конрад Фердинанд Майер са от 1872 г., когато на 46-годишна възраст публикува цикъл стихотворения „Последните дни на Хутен“ (Huttens letzte Tage), посветен на хуманиста Улрих фон Хутен. През 1876 г. излиза романът „Юрг Йенач“ (Jürg Jenatsch), който с последвалите творби затвърждава името на Майер като изключителен разказвач. През 1882 г. е публикуван сборникът „Стихотворения“ (Gedichte), който го представя като значим поет. С всяко ново издание – до психическия срив на Майер през 1892 г. – книгата е допълвана и подобрявана. Последните си години Конрад Фердинанд Майер прекарва с разклатено физическо и психическо здраве в Килхберг край Цюрих, където умира през 1898 г. на 73-годишна възраст.", "version_id": "10455885644020946526"},
{"wikidata_id": "Q8041", "text": "Inkscape История Няколко програмисти и дизайнери, ползващи Sodipodi били недоволни от условията за разработка на редактора за векторна графика. Не желаейки да сменят придобитите си навици, те организират нов проект, който нарекли Inkscape. До този момент в Linux са се ползвали два редактора за векторна графика, ползвани за реална работа – Sodipodi и SKetch, преименуван по-късно като Skencil. От този момент разработката на Sodipodi и Skencil реално се прекратява. Inkscape става най-популярния свободен редактор в своята област.", "version_id": "12622088918907102864"},
{"wikidata_id": "Q313793", "text": "Карлос Бърнард Биография Баща му е поляк, а майка му – испанка. Говори перфектно испански, израснал е в Чикаго. Известен е с голямата си страст към бейзбола и по-специално към отбора на „Чикаго Къбс“, на чиито мачове редовно може да бъде видян. Завършва Театралната академия на Сан Франциско като магистър по изкуствата и започва кариерата си на сцените на местните театри. Участва в много телевизионни сериали, преди през 2001 да се присъедини към актьорския състав на сериала „24“ в образа на Тони Алмейда, което му носи световна слава. През 1999 г. се жени за актрисата Шарийз Бейкър, от която има дъщеричка Натали, родена през август 2003 г.", "version_id": "1822706689391968537"},
{"wikidata_id": "Q366966", "text": "Витерих Витерих (Witterich; † април 610) е крал на вестготите от юни/юли 603 г. до април 610 г. в Испания. През юни/юли 603 г. той смъква крал Лиува II от трона и нарежда да му отрежат дясната ръка, за да не може да властва. Войската му се бие безуспешно с византийците, които владеят територия на южния Иберийски полуостров. Дъщеря му Ерменберга заминава през 606 г. да се омъжи за краля на франките и бургундите Теодорих II, но скоро след нейното пристигане в двореца, той я изпраща обратно при баща ѝ. Чиизът ѝ обаче задържа. Ядосаният Витерих сключва съюз против Теодорих II с Хлотар II, Теодеберт II и краля на лангобардите Агилулф, но не се стига до военни действия. Витерих е убит при заговор на дворцовите благородници през април 610 г. На трона идва Гундемар.", "version_id": "14336222254064825666"},
{"wikidata_id": "Q61548", "text": "Карл Теодор Баварски Карл Теодор Максимилиан Август Баварски (на немски: Karl Theodor Maximilian August Prinz von Bayern; * 7 юли 1795 в Манхайм; † 16 август 1875 в Тегернзе) от династията Вителсбахи (Линия Пфалц-Биркенфелд-Бишвайлер) е принц на Бавария, генерал-фелдмаршал и имперски съветник на Баварската корона. Той е вторият син, най-малкото дете на първия баварски крал Максимилиан I Йозеф (упр. 1799 – 1825) и първата му съпруга ландграфиня Августа Вилхелмина фон Хесен-Дармщат (1765 – 1796), дъщеря на принц и ландграф Георг Вилхелм фон Хесен-Дармщат и графиня Мария Луиза Албертина фон Лейнинген-Дагсбург-Фалкенбург. Карл Теодор е по-малък брат на крал Лудвиг I Карл Август (1786 – 1868). Сестра му Каролина Августа Шарлота (1792 – 1873) е императрица на Австрия, от 1816 г. съпруга на император Франц II от Австрия и крал на Унгария. Полубрат е на Елизабет-Лудовика, кралица на Прусия, на Амалия-Августа, кралица на Саксония, Мария Анна Леополдина, кралица на Саксония, София Фредерика Доротея Вилхелмина, ерцхерцогиня на Австрия, майка на император Франц Йосиф, Мария Лудовика Вилхелмина, майка на императрица Елизабет Баварска. Принц Карл става на 25 юни 1813 г. генерал маьор и участва в освободителните войни против Франция. През 1813 г. той е почетен член на Баварската академия на науките. На 14 ноември 1825 г. брат му Лудвиг му преписва Принц-Карл-Палат в Мюнхен, днес седалище на баварския министър-президент. Той отказва през 1831 г. предложената му гръцка кралска корона, след което тя е получена от неговия племенник, принц Ото. На 16 януарти 1841 г. Карл е повишен на фелдмаршал и инспектор на баварската армия. През 1860 г. той е главнокомандващ на германския военен корпус. На 16 август 1875 г. − няколко дена преди пристигането на неговата племенница, Жозефин Льойхтенбергска, кралица-майка на Швеция, вдовица на крал Оскар I – принц Карл е изхвърлен на езерото Тегернзе от коня му и веднага умира.", "version_id": "3276011484408161423"},
{"wikidata_id": "Q3033900", "text": "Долгаш География Селото е разположено в областта Жупа в западните склонове на планината Стогово. История В XIX век Долгаш е българо-турско село в Дебърска каза на Османската империя. В „Етнография на вилаетите Адрианопол, Монастир и Салоника“, издадена в Константинопол в 1878 година и отразяваща статистиката на мъжкото население от 1873, Долгаш е посочено като село с 6 домакинства, като жителите му са 7 турци и 14 българи. Според статистиката на Васил Кънчов („Македония. Етнография и статистика“) в 1900 Дългаш има 30 жители българи християни и 110 турци. Цялото християнско население на селото е под върховенството на Българската екзархия. По данни на секретаря на екзархията Димитър Мишев („La Macédoine et sa Population Chrétienne“) в 1905 година в Дилгач има 24 българи екзархисти. Според статистика на вестник „Дебърски глас“ в 1911 година в Дългаш има 4 български екзархийски къщи. При избухването на Балканската война в 1912 година 3 души от селото са доброволци в Македоно-одринското опълчение. Според преброяването от 2002 година селото има 123 жители турци.", "version_id": "14275926049759490435"},
{"wikidata_id": "Q12271421", "text": "Александър Бръзицов Биография Роден е в София на 6 март 1943 година. Син е на Христо Бръзицов и внук на Димитър Бръзицов. Майка му, Катя Спиридонова, е една от големите български оперни певици и една от примите на националната опера. На 5-годишна възраст започва да учи пиано. На 15 години Бръзицов е приет в оркестъра към Софийския университет „Св. Климент Охридски“ с ръководител Димитър Ганев, а през 1961 г. е избран за ръководител на оркестъра. След това сформира собствен оркестър – квартет, в който свири в бирхалето на хотел „Рила“, смятано тогава за неофициалния джаз клуб на София. Интересите му винаги са били свързани със симфонична, оперна и джаз музика, въпреки че завършва Художествената академия със специалност приложна графика. После започва да учи като частен ученик при Емил Георгиев. Началото на творческата му дейност е през 1963 г., когато заедно с Кирил Цибулка подготвя музиката на филма „Човекът в сянка“ по сценарий на Павел Вежинов и режисьор Яким Якимов. Постепенно се утвърждава като автор на филмова музика. Един от най-големите му филмови хитове е песента „Сбогом, любов“ от едноименния филм в изпълнение на Йорданка Христова. Следват безброй негови авторски композиции за над 100 анимационни, игрални и телевизионни филма. От 1972 г. Александър Бръзицов започва да пише инструментални пиеси и поп песни. Работил е с почти всички поп изпълнители и групи, сред които Лили Иванова, Маргарита Хранова, Йорданка Христова, Катя Филипова, Орлин Горанов, Нели Рангелова, Камелия Тодорова, Васил Петров и др. Първата му песен е „Бяла радост“, изпълнена от Маргарита Хранова. Написал е над 150 песни и оркестрови пиеси, музика към театрални постановки. Той е един от водещите аранжори в българската забавна музика през 1970-те и 80-те години на 20 век, написал е повече от 400 аранжимента. Печели редица награди в България и в чужбина, сред които втора награда на фестивала „Златният Орфей“ за песента „Есенни плажове“ (1976) в изпълнение на Йорданка Христова, втора награда на фестивала „Златният Орфей“ за песента „Не оставай сам“ (1986) в изпълнение на групата „Домино“, първа награда за песента\"Студентски романс\" в изпълнение на Боян Иванов на Младежкия конкурс за забавна песен (1977), втора награда за песента „Докога“ в изпълнение на Нели Рангелова на фестивала в Сопот, Полша (1984) и „Сребърна лира“ за същата песен в Братислава (1983). Печели наградата за най-добър аранжимент на полска песен за песента на Чиеслав Ниемен „Едно сърце“ от фестивала в Сопот, Полша (1977). Носител е на три втори награди от фестивала за забавна песен „Бургас, морето и неговите трудови хора“ (1978, 1979, 1980). Песента „По никое време“ в изпълнение на Ивелина Балчева печели Голямата награда на фестивала „Златният Орфей“ през 1995 г. В началото на 90-те години на 20 в. композиторът създава операта „Кукленика“ по сюжет на Ханс Кристиан Андерсен и стихове на Атила Береш, която е поставена в театъра на НАТФИЗ „Кръстьо Сарафов“ от режисьора Здравко Митов. От 1991 г. е музикален ръководител на Ансамбъла на Строителни войски. От 19 февруари до 16 май 2001 г. е временно изпълняващ длъжността генерален директор на Българското национално радио (БНР). От 17 май 2001 г. е аранжор на Биг-бенда на БНР. Има издадени две грамофонни плочи „Избрани песни“ (1984 г., 1987 г.), диск „Прошепнати мечти“ (Златните хитове на Ал. Бръзицов, „Рива Саунд“) и др. Умира на 29 март 2016 г. в София.", "version_id": "16702923985308501286"},
{"wikidata_id": "Q51705", "text": "Мускоги Култура Основна политическа единица при мускогите е племенният град (талуа). Около 50 града с от 30 до 100 домове и между 100 и 1000 души население, разположени на някоя река образуват първоначалното ядро на конфедерацията. Съюзите между тези градове определя естеството на конфедерацията. Всеки град е политически независим и следва своя отделна външна политика. Градът е построен около голям централен площад, който служи за различни церемониални и социални дейности. Близо до площада, на отделни високи могили се намира Големият дом на Съвета и няколко други постройки. Жилищата, изградени от рамки от пръти измазани с кал и с островърхи покриви покрити с кора или тръстика са групирани около площада по кланова принадлежност. Всяко семейство има зимно и лятно жилище, и двуетажен хамбар, построени около вътрешен двор, където семейството отглежда различни зеленчуци за собствена консумация. Извън града, далеч около него се простират обширни общински полета, които са обработвани предимно от мъжете, макар че правата върху тях се наследяват по женска линия. Общинските ниви принадлежат на града и вождът (мико) ги разпределя между клановете, които от своя страна ги раздават на своите членове. Клановете и домакинствата запазват правата за ползване на нивите, докато са годни за използване. Икономика Първоначално основните култури, които са отглеждани са царевица, боб и тикви. От 18 век възприемат от европейците редица зеленчуци и овощни култури, както и говедата, свинете и конете. От изкуствата добре развити са кошничарството и грънчарството. Обработват също така мидени черупки, мед и месинг, а по–късно и сребро. Жените тъкат платове, а мъжете изработват дълбани канута. Ловът, политиката и войната са изключително мъжки дейности. Социална организация Обществото на мускогите е йерархично построено. Начело на йерархията стои племенния вожд (мико). Той е избиран до живот от определен клан главно по заслуги, но има и известен наследствен елемент. Вождът не притежава абсолютна власт. Негово задължение е да ръководи обществените и домакински дейности, да изслушва хората и да ръководи племенния съвет. Следващите във властта след мико са „микалги“ и съветниците, които формират съвета на племето. Този съвет избира един велик войн за военен вожд, който управлява по време на война. Следващите по авторитет в йерархията са „хини халги“ (старейшините). Те отговарят за обществените сгради, контролират строежа на домове, насочват земеделието и приготвят свещената черна напитка. Почитаните мъже (исти цакалги) са следващите по ранг. Това са хора отличили се с дълга обществена или военна служба. Най – накрая са обикновените хора. Йерархично построеното им общество е разделено на две половини, което се проявява в наличието на Червени и Бели градове. Червеното е свързано с войната, а бялото с мира. Кланова система Всеки човек от племето принадлежи към някой клан. Членството в клана се определя по майчина линия. Клановете са групирани в екзогамни фратрии с променлив състав, които от своя страна са разделени на две части – Хатакаки и Силокаки, които имат предимно ритуални функции. Бракът в клана и фратрията е строго забранен. Идентифицирани са над 50 техни клана. Не всеки клан присъства във всеки град. В един град рядко има повече от 12 клана. Най–много записани клана в един град са 28. Няколко клана се обединяват в една група и така съставят племето. То, доколкото представлява политическа единица е наричано „Италуа“, което също означава и народ. Друг термин „Талофа“ означава град или село, но без да се отнася до жителите, а само до населеното място. Всяко племе има един основен град, с който се идентифицира. Този град може да бъде самостоятелен или да има едно или повече села свързани с него. В града всеки клан има определено място и отговорности. Днес повечето от клановете са изчезнали. Религиозни вярвания Религията на мускогите е политеистична, с няколко богове и множество духове. Главен бог е Хисакита Имиси – Господаря на въздуха. Той властва в Страната на благословените мъртви и получава като жертвоприношение първият убит лов всеки сезон, а също така и късче от храната преди всяко хранене. След него най–почитани са Слънцето и Свещеният огън. Други божества са Луната, Гръмотевицата, Царевицата и Четирите вятъра. Освен това вярват в духовната сила – Хилисуа, която прониква през Вселената и е присъща в различна степен при хора, животни, места и предмети. Живите същества притежават две души – жизнена сила (хисакита – дъх), която изчезва след смъртта и вечна духовна сила (пойификса). Човек може да улови или получи такава духовна сила и да я използва. Дори и неодушевените предмети може да притежават пойификса. Най–важната годишна церемония е Танцът на зелената царевица, която е едновременно церемония на благодарност и на обновяване. Има също така множество обществени и индивидуални обреди и ритуални танци. История Историята на криките започва с идването на Ернандо де Сото през 1540 г. До идването на европейците мускогите контролират обширна територия, простираща се от централна Алабама, на изток до Атлантическия Океан. Кога са се заселили тук не е ясно. Техните легенди разказват за дълга миграция от запад. Когато пристигат в Алабама и Джорджия, те срещат редица местни народи, с които се съюзяват вместо да воюват. Впоследствие от тези междуплеменни съюзи възниква Крикската конфедерация, която вече функционира по времето на идването на Ернандо де Сото (1540) Испанска, френска и британска експанзия През пролетта на 1540 г. Де Сото и експедицията му преминават през няколко селища в южна Джорджия и наричат страната Провинция Чиси (Ачесе, Ичиси). Тя може би е била населена с крики, тъй като е известно, че хичитите наричат мускогите – очеси. Малко по–късно Де Сото навлиза в Провинция Кофитачеко, вероятно заета от касита и ковета. Същото лято Де Сото влиза в Куса и преминава през страната на горните крики. Експедицията на Тристан де Луна посещава отново Куса през 1559 г. Испанците помагат на Куса да разгромят враговете си напочи. Кофитачеко е посетена от Хуан Пардо през 1567 г., а по–късно и от други испански изследователи. Възможно е по това време Провинция Гуал да е заета от криките. В следващите стотина години никой европеец не посещава района. По времето, когато е колонизирана Южна Каролина (1670) Крикската конфедерация вече се ползва с голямо влияние. Търговците от Каролина достигат до селищата им, за да обменят европейски стоки за еленови кожи и роби. През 1675 г. испанците и мисионизирани индианци изгарят повечето крикски градове по поречието на Чатахучи. През 1680 г. англичаните построяват търговски пост на река Окмулги, който става известен като Очесехачи. Много крикски градове се преместват близо до него, за да избегнат испанските нападения в горна Флорида. В периода 1703 – 1705 г. подпомагани и подтиквани от колонистите в Каролина, криките и ямасите започват масирани нападения срещу индианците и испанските мисии в Северна Флорида. До 1707 г. почти всички мисии са изоставени, а оцелелите индианци или бягат на запад в Мобил при французите, или се присъединяват към криките. По време на Войната ямаси (1715 – 1717) криките подкрепят ямасите срещу колонията Каролина. В резултат на това, след потушаване на въстанието, ямасите бягат в испанска Флорида, а криките са принудени да изоставят всичките си селища по Окмулги и да се изместят на запад на Чатахучи. Французите от Мобил се възползват от войната и влошените отношения между криките и англичаните, и построяват Форт Тулуза в сърцето на територията на горните крики при сливането на реките Куса и Талапуса. Изплашени, че криките ще преминат на страната на французите, англичаните бързо възстановяват търговията с долните крики. През май 1718 г. главният мико на ковета кани представители на Великобритания, Франция и Испания да се срещнат с лидерите на горните и долните крики. На последвалия съвет вождовете на племенат обявяват твърдо, че ще бъдат неутрални в съперничеството между колониалните сили. Същата година испанците построяват Президио де Сан Маркос де Апалачи на Апалачи Бей. През 1722 г. британците пък построяват Форт Кинг Джордж при устието на река Алтамаха. Така трите европейски сили се установяват по границите на крикската територия, но стратегията на неутралитет позволява на криките да играят ролята на балансьор между трите съперничещи сили. През 1736 г. испанските и британските власти установяват неутрална зона между реките Алтамаха и Сейнт Джонс, в която гарантират на индианците неприкосновеност при лов и търговия. Около 1750 г. една група крики се премества в неутралната зона. Тази група впоследствие се превръща в новото племе семиноли. През 1763 г. Франция губи своите американски колонии и английските заселници от изток бързо разширяват селищата си на запад. По време на Войната за независимост горните крики взимат страната на британците и участват заедно с чикамауга във войната срещу заселниците в Тенеси. Долните крики отначало остават неутрални, но през 1779 г. някои от тях също се съюзяват с британците. След края на войната през 1783 г. долните крики отстъпват 2100 кв. км. от земите си на щата Джорджия. Отношения със САЩ През лятото на 1790 г. лидерите на долните крики подписват договор със САЩ в Ню Йорк, с който правителството обещава да изгони белите заселници в индианската територия и да признае криките като суверенна нация. В замяна криките отстъпват голяма част от земите си и обещават да върнат избягалите черни роби живеещи при тях. През 1796 г. за отговарящ за всички индиански племена южно от река Охайо, в Бюрото по индианските въпроси е назначен Бенджамин Хоукинс. Той лично поема ролята на главен агент при криките. Неговите записки днес дават ценна информация за племето. Хоукинс е отговорен за 19-годишен мир и просперитет за индианците в региона. През 1805 г. долните крики отстъпват земите си на изток от река Окмулги на щата Джорджия и позволяват изграждането на пътя свързващ Вашингтон и Ню Орлиънс да мине през територията им. Междувременно много крикски лидери се сдобиват с черни роби и основават памучни плантации, както и мелници и друг бизнес. През 1812 г. една фракция крики се присъединява към Текумзе. Те стават известни като Червените пръчки. Това име идва от мускогската традиция да се отбелязва с пръчици дните до настъпване на дадено събитие. Оцветени в червено тези пръчици символизират войната. Крикска война (1813 – 1814) Крикската война от 1813 г. започва като гражданска война сред мускогите и е резултат на войната от 1812 г. Вдъхновени от красноречието на Текумзе и окуражени от британските търговци, лидерите на Червените пръчки успяват да спечелят подкрепата на повечето горни крики. В съюз с британците те влизат в противоречие с много от водещите лидери на долните крики, които под влиянието на Хоукинс подкрепят американците. Първите сблъсъци между Червените пръчки и американската армия започват през юли 1813 г., когато войниците на Форт Маимс нападат група крики връщащи се от Пенсакола. На 30 август 1813 г. Червените пръчки водени от Червения орел (Уйлям Уедърхуд) атакуват Форт Маймс, където бели заселници и техни индиански приятели са потърсили защита. С изненадваща атака форта е превзет и всички хора вътре са избити. Пощадени са само черните роби. След това масово убийство на над 300 души, белите заселници по границата изпадат в паника. Междувременно американските войски отблъскват британците в Канада и сега са свободни да се разправят с криките. Мобилизирайки милициите на Тенеси, Джорджия и Мисисипи, и американската армия водени от генерал Андрю Джаксън, и подпомагани от съюзници чероки и долни крики нахлуват в страната на горните крики. На 27 март 1814 г. Червените пръчки са победени в битката при Хорс Шу Бенд на река Талапуса. Въпреки, че са разгромени и въпреки смъртта на около 3000 крики по време на войната, останалите горни крики се съпротивляват още известно време. В началото на август 1814 г. поставени в безисходица те капитулират и се предават на Джаксън в Уетумка. Цесии На 9 август 1814 г. лидерите на горните крики са принудени да подпишат договора във Форт Джаксън, с който се слага край на войната и се изисква криките да отстъпят на САЩ 20 милиона акра (81 000 кв. км) – повечето от половината от родината им. В резултат на тази цесия през 1819 г. е създаден щата Алабама. Много мускоги отказват да се предадат или да се съобразят с договора и бягат при семинолите във Флорида. Тези, които са съюзници на американците във войната също са принудени да се откажат от част от земите си. През 1821 г. долните крики отстъпват земите източно от река Флинт с договора от Индиън Спрингс. С втори договор в Индиън Спрингс през 1825 г. отстъпват и останалите си земи в Джорджия, а на племето са разпределени значителни суми пари за преместването им на река Арканзас. Повечето крики протестират срещу договора и тяхна делегация посещава Вашингтон, за да обсъдят с правителството по–благоприятен договор. В резултат на договорите от Форт Джаксън (1814) и от Вашингтон (1826), криките са ограничени до една малка ивица земя в централната част на източна Алабама. Отстраняване През 1829 г. Андрю Джаксън е избран за президент на Съединените щати и прокарва Закона за преместването на всички югоизточни племена на запад от Мисисипи. След ожесточени дебати законът е приет от Сената и подписан от Джаксън на 30 юни 1830 г. В резултат на този закон през 1832 г. с договора от Кусета, Племенният съвет на криките отстъпва и последните крикски земи източно от Мисисипи в замяна на други в Индианската територия. Повечето крики са преместени през 1834 г. Някои успяват да останат в Алабама и Флорида, където продължават да живеят и днес. В Оклахома долните крики се заселват в района Трий Форкс на река Арканзас, а горните се установяват по Норд Форк, Дийп Крийк и Канейдиън. Старата конфронтация от времето на Крикската война продължава и тук, но през 1840 г. различията са изгладени и е създаден нов Съвет на нацията. Започва нова ера в развитието на племето, но всичко постигнато е разрушено от Гражданската война. При избухването на войната повечето крики отказват да се съюзят с Конфедерацията и потърсили помощ от Федералното правителство. Правителството дава разпореждане на лоялните индианци да се придвижат до Форт Рау в Канзас. След войната криките подписват нов договор със САЩ и избират нов Племенен съвет, чието седалище става Окмулги – Оклахома. През 1867 г. е избрана нова конституция на племето. Периодът на възстановяване започва отново и докато криките са оставени да се справят със собствени сили народът просперира. Построени са нови сгради, училища и църкви, а племенното правителство става най – големият работодател. След приемането на Закона Дос през 1892 г. племенният съвет е разпуснат, а земите са преразпределени между членовете на племето. Асимилационната политика на САЩ и преразпределянето на земите имат за цел да премахнат законовите пречки за провъзгласяването на Оклахома за щат през 1907 г. В резултат на това криките губят над 2 милиона акра от определените им земи. След приемането на Закона за индианската реорганизация през 1934 г. на племето е разрешено да избира свой главен вожд и племенен съвет. С избирането на нов племенен съвет и възвръщане на самоуправлението нацията започва ново развитие нагоре. Въпреки многото перипетии през годините, културата, езика, церемониите и много от занаятите се радват на значително възраждане и са все още живи в началото на 21 век.", "version_id": "7584552405175075537"},
{"wikidata_id": "Q31191207", "text": "Кристина София фон Брауншвайг-Волфенбютел-Беверн Кристина София фон Брауншвайг-Волфенбютел-Беверн (на немски: Christine Sophie von Braunschweig-Wolfenbüttel-Bevern; * 22 януари 1717 в Брауншвайг; † 26 март 1779 в дворец Шлезвиг) от род Велфи е принцеса от Брауншвайг-Беверн и чрез женитба маркграфиня на Бранденбург-Кулмбах. Тя е най-възрастната дъщеря на херцог Ернст Фердинанд фон Брауншвайг-Волфенбютел-Беверн (1682 – 1746) и Елеонора Шарлота от Курландия (1686 – 1748), дъщеря на Фридрих II Казимир Кетлер от Курландия. Кристина София се омъжва на 26 декември 1731 г. в Брауншвайг за маркграф Фридрих Ернст фон Бранденбург-Кулмбах (1703 – 1762), щатхалтер на Шлезвиг-Холщайн. Той е брат на датската кралица София Магдалена (1700 – 1770). Те нямат деца. Тя умира на 26 март 1779 г. на 62 години и е погребана до съпруга си в църквата „Св. Михаелис“ в Хоенаспе в Шлезвиг-Холщайн.", "version_id": "1068976042528501179"},
{"wikidata_id": "Q1875", "text": "Архангелска област Географско положение, граници, големина Разположена е в северната част на Европейска Русия, в североизточната част на Източноевропейската равнина, като включва архипелазите в Северния Ледовит океан: Земя на Франц Йосиф, Нова Земя, Соловецки острови, остров Вайгач и др. На североизток граничи с Ненецкия автономен окръг, на изток – с Република Коми, на юг – с Кировска и Вологодска област, на запад – с Република Карелия, а на север се мие от водите на Северния Ледовит океан – Бяло море, Баренцево море, Карско море, Печорско море. В тези си граница заема площ от 413 103 km² (без територията на Ненецкия автономен окръг, 12-то място в Руската Федерация, 2,41% от нейната площ). Релеф Централните части на областта (между Тиманското възвишение на изток и река Онега на запад) са заети от вълниста равнина, разчленена от широките долини на реките Северна Двина, Пинега, Мезен и др. между които са разположени отделни платообразни, на места хълмисти участъци на заблатените вододели между тези реки с височини 150 – 270 m (Коношко и Няндомско възвишения, Беломоро-Кулойско плато и др.). В междуречието на Онега и Северна Двина и в басейна на река Кулой са развити карстови форми. В северозападната част на областта се простира възвишението Ветрен Пояс (височина до 344 m), а на изток – северозападната част на възвишението Тимански кряж (височина до 303 m). Максималната височина на Архангелска област от 1547 m се намира на Северния остров на архипелага Нова Земя. Полезни изкопаеми В областта има залежи на нефт, природен газ, торф и най-вече значителни находища на гипс (най-голямото в страната – Звозско находище). В южната част на Архангелска област (Солвичегодск и Коряжма) има мощни пластове от каменна сол. Северно от гр. Архангелск е открито и проучено голямо находище от диаманти. Климат Климатът на Архангелска област е суров. Средната януарска температура в Архангелск е -12,5 °C, в Котлас -14 °C. Средната юлска течпература се понижава от 16,5 – 17 °C на юг до 8 – 10 °C на север. По крайбрежието на Бяло море 40 – 60 дни в годината са мъгливи и е характерно силно променливо време. Годишната сума на валежите се променя от 300 – 400 mm на север до 500 – 550 mm на юг. В северните части е разпространена вечно замръзналата почва. Води Речната мрежа на Архангелска област е представена от 71 776 реки и потоци (с дължина над 1 km) с обща дължина 250 660 km. Над 95% от територията на областта се отнася към водосборния басейн на Северния Ледовит океан, а останалите 5% – към водосборния басейн на Балтийско море. Към водосборния басейн на Северния Ледовит океан, водосборния басейн на Бяло море се отнасят най-големите реки в областта са: Северна Двина (с притоците си Вичегда, Пинега и Ваг), Онега, Мезен (с притоците си Пьоза и Вашка). На запад протичат няколко малки реки, принадлежащи към водосборния басейн на река Нева, вливаща се в Балтийско море. Речната мрежа на областта е сравнително равномерно разпределена, което е свързано с прекомерното овлажняване и относително еднородните природни условия на голяма част от територията. Голяма част от реките са с равнинен характери, спокойно течение, широки долини със заливни и надзаливни тераси. Подхранването им е смесено с преобладаване на снежното (над 50%), а късите реки в архипелага Нова Земя са с ледниково подхранване. За реките в областта е характерно ясно изразено пролетно пълноводие, лятно-есенно маловодие, прекъсвано епизодично от прииждания причинени от поройни дъждове и ясно изразено зимно маловодие. Реките в региона замръзват в края на октомври или началото на ноември, а се размразяват в края на април или началото на май, като размразяването много често е съпроводено с катастрафални наводнения. На територията на Архангелска област има над 74 хил. естествени и изкуствени езера с обща площ около 4,6 хил.km² и са разположени предимно в западната ѝ част. По-голямата част от езерата са с ледников произход, но има и карстови, крайречни и блатни. Най-големите естествени езера в абластта са: Лача и Воже на запад и Голцово езеро на Южния остров на Нова Земя. Блатата заемат 14,1% от територията на Архангелска област с обща площ 58 233 km² и тук се намират едни от най-големите блатни системи в Европейска Русия. Почви, растителност, животински свят В условията на равнинен релеф е ясно изразена поясната зоналност на почвено-растителната покривка. На север е зоната на тундрата, поделяща се на три подзони: арктическа тундра, мъхово-лишейникова и храстовидна тундра. Почвите са тундрово-мъхови и тундрово-блатни. Зоната на лесотундрата се характеризира със съчетания на редки гори и безлесни тундрови участъци и преобладаване на тундрово-мъхови и слабоподзолисти почви. Горските територии заемат около 50% от територията на Архангелска област, като голяма част от областта попада в пределите на северната и средна тайга. Главни растителни видове са смърча и бора, а на изток широко е разпространена лиственица и ела. В северната тайга (до 64° с.ш.) горите се отличават с ниска продуктивност, като обширни площи са заети от сфагови блата, почвите са подзолисто-мъхови и торфено-блатни. В средната тайга горската продуктивност е по-висока, почвите са подзолисти, подзолисто-блатни, на места (на югозапад) ливадно-подзористи. По долините на реките големи площи са заети от ливади и пасища. Животинския свят има предимно промишлено значение. Тук обитават: полярна лисица, северен елен, тундрова и бяла гъска, бялка, бял заек, лисица, мечка, вълк и различни видове прелетни птици. Население На 1 януари 2017 г. населението на Архангелска облост наброява 1 121 813 души (без населението на Ненецкия автономен окръг, 48-мо място в Руската Федерация, 0,76% от нейното население).с гъстота 3,2/km² и урбанизация 75,17%.", "version_id": "14735058342064197803"},
{"wikidata_id": "Q67362", "text": "Лудвиг Карл Мария Баварски Лудвиг Карл Мария Антон Йозеф Баварски (на немски: Ludwig Karl Maria Anton Joseph Prinz von Bayern; * 22 юни 1913 в дворец Нимфенбург в Мюнхен; † 17 октомври 2008 в дворец Лойтщетен, Щарнберг) от фамилията Вителсбахи (линията Пфалц-Биркенфелд-Бишвайлер) е последният роден принц на Бавария преди да се премахне монархията в Бавария. Той е големият син на принц Франц Мария Луитполд Баварски (1875 – 1957) и съпругата му принцеса Изабела Антония фон Крой (1890 – 1982), дъщеря на херцог Карл Алфред фон Крой (1859 – 1906) и принцеса и херцогиня Мари-Лудмила фон Аренберг (1870 – 1953). Внук е на последния баварски крал Лудвиг III Баварски (1845 – 1921) и ерцхерцогиня Мария Тереза Австрийска-Есте (1849 – 1919). След гимназията Максимилиан в Мюнхен и военната си служба принц Лудвиг Баварски следва лесничейство в Унгария. При започването на Втората Световна война той служи в трупата на планинарите, но по политически причини е освон´боден от активна служба. През 1943 г. Лудвиг Баварски напуска Германия заради нацистите и отива в Унгария. Той поема от наследството на баба си Вителсбахската конюшна Шарвар в Унгария. При края на войната той закарва конете през руските линии в Лойтщетен. Той развъжда прочутия „Лойтщетски кон“. След края на войната Лудвиг Баварски е кратко член на временния общински съвет на Лойтщетен. По-късно той е безпартиен народен представител за ФДП в окръг Щарнберг. Людвиг Баварски е великприор на баварския „Орден Свети Георги“, кавалер на Ордена Свети Хуберт и 1960 г. рицар на Ордена на Златното руно. Людвиг Баварски умира от пневмония в дворец Лойтщетен в Щарнберг на 95 години на 17 октомври 2008 г. Погребан е в сряда на 22 октомври 2008 г. в фамилното гробище в манастир Андекс.", "version_id": "6011582793699704885"},
{"wikidata_id": "Q921910", "text": "Мария Бистрица История Мария Бистрица се споменава за първи път в историческите извори през 1209 г. като владение на унгарския крал Андраш II. Първите сведения за изградената тук църква на Св. Петър и Павел датират от 1334 г. Едно местно предание разказва, че през 1545 г. свещеникът на селището скрил дървена статуя на Дева Мария с младенеца на тайно място в църквата, за да не попадне тя в ръцете на османците, но тайната за това къде точно е скривалището отнесъл в гроба. Четири десетилетия по-късно през 1588 г. статуята била открита, тъй като излъчвала силно сияние. Оттогава тя е почитана като чудотворна и огромно множество поклонници се стичат всяка година в храма, за да се поклонят пред нея и да се помолят за изцеление. През 1710 г. хърватският парламент взима решение да отпусне финансови средства за нов олтар на църквата и такъв е поставен пет години по-късно. През 1731 г. църквата е разширена и преосветена в чест на Св. Дева Мария, а през 1750 г. папа Бенедикт XIV включва Мария Бистрица в списъка на богородичните свети места като предоставя индулгенции на поклонниците, които я посещават. Между 1879 и 1882 г. е изградена нова сграда за църквата в стил неоренесанс, а около нея са издигнати аркади. През 1923 г. църквата получава почетен статус на малка базилика от папа Пий XI. На 3 октомври 1998 г. църквата е посетена от папа Йоан Павел II като той лично обявява хърватския архиепископ Алоизие Степинац за блажен. Население Според преброяването от 2001 г. община Мария Бистрица наброява 6612 жители, от които 98,87 % са хървати, а само в рамките на града живеят 1107 жители. Традиции В Мария Бистрица до наши дни са запазени голям брой стари занаяти – грънчарство, ковачество, изработване на лицитари и дървени детски играчки, както и различни религиозни символи от дърво като Христови разпятия, статуетки на Дева Мария и др.", "version_id": "1171432377053082932"},
{"wikidata_id": "Q2966029", "text": "Христо Бръмбаров Биография Роден е в Ловеч на 15 октомври 1905 година, но малко по-късно семейството му се преселва в Плевен, където той завършва средно образование. Учи цигулка и постъпва в Музикалната консерватория в класа на Иван Вулпе. След неговата смърт през 1929 година заминава на специализация в Милано при педагожката Дамако. Дебютира на 17 април 1932 година като Жорж Жермон от операта „Травиата“ на Джузепе Верди в постановка на пътуваща трупа в Лаго ди Комо. Участва в оперите „Бал с маски“, „Селска чест“, „Палячи“, „Фауст“, „Бохеми“ и „Севилският бръснар“, но успява да получи трайна работа, тъй като не разполага с удостоверение за политическа благонадеждност, и се връща в България. След връщането си в България Бръмбаров пее известно време в концертираща трупа на Тодор Хаджиев, дебютирайки на българска сцена на 15 юни 1936 година като Фигаро от „Севилският бръснар“ на Джоакино Росини. В началото на 1937 година е назначен в Софийската опера. През 1939 година е уволнен, което предизвика шумен скандал, довел до оставката на директора Владимир Василев и до връщането на Бръмбаров на работа. Малко след връщането си в България Бръмбаров започва да преподава и създава няколко поколения оперни певци, включително с блестящи световни кариери като Гена Димитрова, Николай Гяуров, Никола Гюзелев, Асен Селимски, Стефан Еленков, Стоян Попов, Арон Аронов и педагозите Лиляна Жабленска, Ирена Бръмбарова, Никола Гюзелев, Асен Селимски и Констанца Вачкова. Работи в Музикалната академия, където е професор от 1947 г. Преподава 2 сезона в „Болшой театър“ (Москва). Известен е като специалист по белканто. През 1961 година Бръмбаров получава тежък инфаркт и прекратява певческата си кариера, но продължава да преподава. По това време създава Централната студия за български и чужди вокалисти, която ръководи до смъртта си. Член-учредител е на възстановения Съюз на българските музикални дейци (1965). Награден с Орден „Кавалер на Италианската република“ (1972). Почетен гражданин на Плевен. На името на Христо Бръмбаров е учреден конкурс за млади оперни дарования. Христо Бръмбаров умира от инфаркт на 12 юли 1974 г. в София.", "version_id": "16813468996509983877"},
{"wikidata_id": "Q48273", "text": "Адамстаун Любопитни факти На островите липсват каквито и да било кафенета, ресторанти, хотели, плажове и развлечения. Затова и почти липсват туристи. Адамстаун все още държи рекорда за най-малка столица в света, която има достъп до интернет, телевизия и телефонна връзка. Може да се стигне до Адамстаун само с кораб. География Градчето е разположено в централно-северната част на остров Питкерн, точно до Тихи Океан и залива Баунти, което го прави единственото пристанище на целият остров. Храна Кораб който доставя храна идва на всеки 3 месеца. Френските военни кораби (Френска Полинезия е най-близкият остров до Питкерн) провеждат редовни мисии за да презареждат лодките и генераторите с електричество. Редовно идват лекари, които подпомагат хората в беда.", "version_id": "2221512503339082396"},
{"wikidata_id": "Q1160192", "text": "Открити фламандски либерали и демократи История Фламандски либерали и демократи води началото си от Либералната партия, първата политическа партия в Белгия, основана през 1846 година. През 1972 година се обособява на езиков принцип от общобелгийската Партия за свобода и прогрес. През 1992 година партията е основно реформирана под ръководството на Ги Верхофстад, като приема сегашното си име и в нея се включват и някои политици от Народния съюз и Християнската народна партия. През 1999 година Фламандски либерали и демократи постига успех на федералните избори и Ги Верхофстад съставя коалиционно правителство. Изборите през 2003 година също са успешни и той остава премиер с някои промени в управляващата коалиция. На следващата година Фламандски либерали и демократи претърпява поражение на изборите във Фландрия, като остава на трето място, но се включва в образуваното коалиционно правителство. През 2007 година партията изостава след Християндемократчески и фламандски и през 2008 година Ги Верхофстад отстъпва премиерския пост на Ив Льотерм, но Фламандски либерали и демократи става част от новата управляваща коалиция. Идеология В началото на 90-те години партията допълва традиционните си либерални възгледи по обществени въпроси, като абортите, евтаназията и хомосексуалността, с икономически неолиберализъм. През следващите години тя постепенно отстъпва от тези позиции, донякъде под влиянието на политолога Дирк Верхофстад, брат на лидера на партията. Така през 2006 година председателят на партията Барт Сомерс заявява, че „една либерална партия може да бъде само прогресивна и социална“. Доближаването на възгледите на Фламандски либерали и демократи към тези на социалистическите партньори в коалиционното правителство на Ги Верхофстад е подложено на тежка критика от влиятелни членове на партията, като Жан-Мари Дедекер и Баудевейн Баукарт. Тяхната група се отделя от партията и се явява самостоятелно на избори под името Листа „Дедекер“. Политиката на Верхофстад на „белгийски компромис“, даваща значително влияние на френскоезичните партии в правителството, предизвиква недоволството и на националистически ориентираните привърженици на партията.", "version_id": "10667260345189084643"},
{"wikidata_id": "Q14466788", "text": "Михаил Житняков Биография Роден е през 1979 в село Константиново. Занимава се с музика от тийнейджърските си години, когато участва във ВИА при местният дом на културата. По негово предложение в репертоара на ансамбъла са добавени две песни на Ария – „Потеряный рай“ и „Улица роз“. По-късно почти всички песни на ансамбъла са кавъри на Ария. През 2001 Житняков завършва Държавният университет за нефт и газ и получава диплома за инженер-механик и работи във фирмата „Мостранснефтепродукт“. Михаил отново започва да се занимава с музика през 2004, когато постъпва в неизвестната тогава група „Гран Кураж“. С тях записва 3 албума и едно EP. През 2009 участва в проекта на Маргарита Пушкина „Marghenta“, изпълнявайки песента „Опрокинутость (В небе)“ от албума „Дети Савонаролы“. През лятото на 2011 заменя Артур Беркут като вокалист на „Ария“. С Житняков в състава си групата записва албума „Феникс“. В края на годината са първите концерти на Житняков с Ария, проведени в Русия, Украйна и Казахстан. През февруари 2012 излиза третият албум на „Гран Кураж“ „Сердца в Атлантиде“, след което Житняков напуска групата, но продължава да участва на концертите на групата. През април 2012 е издаден албумът „Live in studio“, в който Михаил изпява най-големите хитове на „Ария“. Заедно с китариста Сергей Маврин записва песента „Русь“, която попада в албума на Маврин „Противостояние“. През 2013 участва като гост-вокалист в песента „Железный лес“ на „Marghenta“ и в песента „Ангелы“ на „Черный обелиск“.", "version_id": "16860086490398513677"},
{"wikidata_id": "Q332102", "text": "Паранормално явление Терминът „паранормално явление“ или „паранормален“ се определя като феномен или опит, който е необясним от конвенционалните теории на науката. Псевдонауката, обединяваща различните проявления на паранормалните явления, се нарича парапсихология. Паранормалните явления включват ясновидство, възприятие на екстрасенси, прераждане, призраци, пророчества, телекинеза, отдалечено виждане на събития, предчувствие и др. Етимология Терминът „паранормален“ е с английски произход и за пръв път се среща през 1920 г. Състои се от две части: para и normal, като всяко ненаучно обяснение, отвъд нормалното, бива наричано „пара“. Теория Паранормалните явления се явяват опит за обяснение на нематериалния свят – като енергия, (нетрадиционни) измерения на реалността, паралелни светове (концепцията за отвъден свят) и др. Достоверност Паранормалните явления нямат потвърдена достоверност, заради невъзможността да се отчетат обективно, да се повторят, да се изпълнят в затворена система и т.н. Използват се за шарлатанство. Едно от обясненията за наличието на широко разпространената вяра в паранормалното гласи: Повечето от възприятията, оприличени като паранормалните явления, са получени от гледането на филми и четенето на книги. Всички филми на ужасите описват свръхестествени преживявания, които „оцветяват“ съзнанието на зрителите. Тези възприятия поставят под въпрос съществуването на такива явления, като ги категоризират като заблуда. Според проучване на OnePoll, 60% от американците признават, че са виждали призрак. Британската фирма „Ултравайълет“, предлага застраховки от паранормални явления като нападение от призрак, вампир или пък чудовището от Лох Нес. Ричард Докинс коментира работата на Ричард Уайзман (британски професор по обществена психология разобличаващ паранормалните науки като измама) така: „Cвръхестественото е емоционално привлекателно за хората. На тях много им ce иска странните, призрачните явления да ca истина... Уайзман ни предлага едно по-висше удоволствие – ловко разобличавайки шарлатаните, спекулиращи c паранормалното, той разпръсва мъглата на свръхестественото и дава път на ярката светлина на разума“.", "version_id": "9450754325631595827"},
{"wikidata_id": "Q466300", "text": "Изабела Бурбонска Женитба На 30 октомври 1454 г. в Лил, Изабела Бурбонска (* 1436, † 25 септември 1465 г. в Антверпен) се омъжва за Шарл Смели. Те имат една дъщеря: – Мария Бургундска (* 13 февруари 1457 в Брюксел, † 27 март 1482 в Брюге), омъжена (1477) за Максимилиан I, син на Фридрих III, император на Свещената Римска империя и негов наследник. Смърт Изабела умира млада на 28 години от туберкулоза. Богатата ѝ гробница /символ на величието на бургундските херцози/ е била украсена с 24 статуи на „опечалени“ около надгробния паметник. Сега се намира в Антверпен. Поради църковните борби, протестантите решават по призива на Калвин да извадят изображенията на фигури от католическите църкви, така от църквата „Св.Михаил“ са извадени статуите, по-късно са възстановени 10 от тях чрез откупуване от закупил ги преди това богат гражданин.", "version_id": "4319281329877717559"},
{"wikidata_id": "Q1994845", "text": "Сантана (Амапа) История Историята на Сантана споделя много общи черти със съседния град Макапа. След като кап.-ген. Мендонса Фуртадо (губернаторът на тогавашния щат Грао-Пара и Мараняо) основава селището Сао Жозе ди Макапа на 4 февруари 1758 г., продължава пътя си към капитанията Сао Жозе до Рио Негро. Там се натъква на остров Сантана, разположен на левия бряг на река Амазонка, като му придава статут на селище. Първите жители са европейци, главно португалци, метиси, дошли от щата Пара, както и индианци от племето тукужус. Тези последните произхождат от селата край Рио Негро, водени от Франсиско ди Мело Портильо, бягащи от данъчните власти в Пара, обвинени в нелегална търговия. Сантана придобива категория на община по силата на закон № 7369 от 17 декември 1987 г. Година по-късно, за временен кмет бива назначен Ейтор ди Азеведо Пикансо на 15 ноември 1988. Същата година се честват първите кметски избори на които за първи кмет на Сантана е избран Роземиро Роша Фрейрис. Икономика Първичният сектор се характеризира с отглеждането на крави, биволи и свине, както и с риболов и дърводобив. Освен това се продават типични за северната част на страната продукти, като дървесина от Асаи, спомагащи за икономическото развитие на Сантана; Вторичният сектор се отличава с индустриалната зона на Сантана, чиято територия постоянно се увеличава. Също могат да се отбележат предприятията Flórida, Equador, Reama (което бутилира Coca-Cola в щата), както и Amcel (отговорна за плантациите на борове и евкалипт), между други. Третичния сектор се характеризира с търговията посредством създадената Зона за свободна търговия на Макапа и Сантана (Área de Livre Comércio de Macapá e Santana – ALCMS). Туристически атракции Като туристически атракции могат да се отбележат островът на Сантана (на няколко километра от града), на чиято територия се намира курортът „Реканто да Алдея“, доста посещаван през почивните дни. Културни събития Основното културно събитие са празненствата в чест на св. Ана, всяка година на 27 юли. Също се отбелязват и деня на Светия Дух, на 2 януари и деня на Божията майка, на 29 юни.", "version_id": "8023610238667508213"},
{"wikidata_id": "Q327722", "text": "Луи Жак Тенар Биография Роден е на 4 май 1777 година в селцето Ла Луптиер, днес преименувано в негова чест на Ла Луптиер-Тенар. Баща му е беден селянин, но през 1793 година успява да го изпрати да учи фармакология в Париж. Там той слуша лекции при Антоан Франсоа Фуркоай и Луи Никола Воклен и работи в лабораторията на Воклен. Със съдействието на преподавателите си през 1797 година Луи Жак Тенар става учител по химия, а през 1798 година започва работа в Политехниката. През 1804 година заема мястото на пенсиониралия се Воклен като професор във Френския колеж, а след смъртта на Фуркоай през 1810 година го наследява в Политехниката. През 1825 година получава титлата барон, а през 1832 година става пер на Франция. Тенар умира на 21 юни 1857 година в Париж.", "version_id": "7016867221029031455"},
{"wikidata_id": "Q3401884", "text": "Раково (дем Лерин) География Селото е разположено на 15 километра северозападно от демовия център Лерин (Флорина) и на 8 километра западно от Долно Клещино (Като Клинес) на река Ракова (Кратериотико Рема) в планината Пелистер близо до границата със Северна Македония. В Османската империя В началото на XX век Раково е чисто българско село в Битолска каза. В 1861 година Йохан фон Хан на етническата си карта на долината на Вардар отбелязва Раково като българско село. Според статистиката на Васил Кънчов („Македония. Етнография и статистика“) в 1900 Раково има 850 жители българи. В началото на XX век всички жители на Раково са под върховенството на Цариградската патриаршия. По данни на секретаря на Българската екзархия Димитър Мишев („La Macédoine et sa Population Chrétienne“) в 1905 година в селото има 640 българи патриаршисти гъркомани. Селото е изгорено и много от жителите му са избити от османски войски по време на Илинденското въстание. При избухването на Балканската война в 1912 година един човек от Раково е доброволец в Македоно-одринското опълчение. В Гърция През войната селото е окупирано от гръцки части и остава в Гърция след Междусъюзническата война. В 1913 година селото има 1008 жители, в 1920 година 299 семейства с 811 жители, а в 1928 - 740 жители. В 1926 година е прекръстено на Кратерон. В 1932 година в селото живеят 201 българогласни семейства, а в 1945 година 950 жители, всички с „гръцко национално съзнание“. Преброяването от 1951 година показва 719 жители. Църквата в Раково „Свети Николай“ е построена в 1843 година. Съборът в Раково е на 7 юли.", "version_id": "8439979469905821716"},
{"wikidata_id": "Q12281685", "text": "Илияна Цанова Произход и образование Илияна Цанова е родена на 19 януари 1976 г. в град София, България. Магистър по финанси от Университета за национално и световно стопанство (УНСС), има сертификат за следдипломна квалификация по финансов мениджмънт от Университет „Джордж Вашингтон“, САЩ (като стипендиант на USAID). От 2001 до 2003 г. работи в одиторския отдел на „Делойт България“. Между 2003 и 2013 г. работи към Европейската банка за възстановяване и развитие. До 2006 г. структурира и управлява инвестиционни проекти в областта на водния сектор, железопътния и обществения транспорт, както и публично-частни партньорства. От 2006 до 2013 г. работи в централата на ЕБВР в Лондон и заема позиция старши банкер в отдел „Общинска инфраструктура и околна среда“. Има богат опит в структурирането, договарянето и изпълнението на инвестиции в дялов капитал и дългово финансиране на инфраструктурни проекти, както и в съфинансирането на проекти със средства от Европейския съюз в страни от Югоизточна Европа, Украйна и Русия. Като представител на ЕБВР Илияна Цанова е била консултант по преструктуриране на публични дружества за комунални услуги, създаването на регулаторни органи в областта на водния сектор, структурирането на публично-частни партньорства (примерно със „Софийска вода“ и за сметосъбиране и сметоизвозване), както и фискална децентрализация. През октомври 2015 г. Цанова е избрана от депутатите от Европейския парламент на поста заместник-управител на инвестиционния фонд на Европейския съюз. Фондът за 315 милиарда евро е известен още и като план \"Юнкер\". В периода март до май 2013 г. заема позиция на служебен вицепремиер на България, отговарящ за управлението на средствата от Европейския съюз и тази на ресорен министър в служебното правителство на Марин Райков. Назначена е от президента Росен Плевнелиев за служебен вицепремиер на България, отговарящ за управлението на средствата от Европейския съюз във втория му служебен кабинет на 6 август 2014 година. След края на мандата на служебния кабинет е заместник-изпълнителен директор на Европейския фонд за стратегически инвестиции, основната структура на Плана „Юнкер“.", "version_id": "4384530540966634573"},
{"wikidata_id": "Q18974710", "text": "Никола Тузсузов Биография Тузсузов е роден на 22 февруари 1900 г. в град Провадия. През 1931 г. завършва Художествената академия в София със специалност декоративно изкуство в класа на проф. Стефан Баджов. Две години по-късно става член на дружество „Родно изкуство“, а след преминаването в Съюза на българските художници — негов председател (1942-1943). Става преподавател и доцент по шрифт в Художествената академия през 1949 г. Тузсузов прави сценографиите за „От Дунав до Бяло море“ от Тома Спространов, „Ернаи“ от Виктор Юго, „Гераците“ по Елин Пелин и др. Илюстрира Ран Босилек, Елин Пелин, Ангел Каралийчев, Асен Разцветников. Прави пространственото оформление на българските палати в панаирите в Прага, Париж, Виена, Будапеща. Той е един от първите български илюстратори и шрифтописци, който е започнал да оформя шрифта с перо, за нуждите на приложни творби и корици. През 1946 г. издава албума „Украсни шрифтове“, съдържащ негови творби. Умира на 22 юли 1997 г. в София.", "version_id": "18177643549411157856"},
{"wikidata_id": "Q22976280", "text": "Юстин Бардакас Биография Роден е в 1969 година в леринското село Вощарани (Мелити), Гърция със светското име Бардакас (Μπαρδάκας). Завършва богословие в Солунския университет в 1991 г. В 1993 година се замонашва. В 1993 година е ръкоположен за дякон, а в 1996 г. за презвитер от митрополит Августин Лерински. Служи като проповедник (1997 - 2000) и протосингел (2000 - 2015) в Леринската митрополия. На 1 юни 2015 година в църквата „Свети Дионисий Ареопагит“ в Атина е ръкоположен за неакринийски и каламарийски митрополит от архиепископ Йероним Атински в съслужение с митрополитите Хрисостом Додонски, Исихий Капитолиадски, Игнатий Артенски, Игнатий Лариски, Пантелеймон Берски, Йеротей Навпактски, Дамаскин Яфенски, Игнатий Димитриадски, Теоклит Врестенски, Теоклит Лерински, Ефраим Хидрийски, Павел Глифадски, Йоил Воденски, Хрисостом Елевтеруполски, Павел Сервийски, Варнава Неаполски, Хрисостом Патраски, Павел Драмски, Павел Сисанийски, Йеремия Гортински, Теодор Илиуполски, Исая Тамаски, Кирил Кифисийски, Гавриил Неайонийски, Герасим Кефалинийски и епископите Николай Аматундски, Димитрий Банийски, Илия Пиргоски и Климент Метонски.", "version_id": "7990328369884570838"},
{"wikidata_id": "Q5528968", "text": "Флотилия на свободата за Газа Флотилията на свободата за Газа (на английски: Gaza Freedom March) е хуманитарен международен конвой от кораби, които системно и периодично се опитват да прекъснат по море блокадата на Израел на Ивицата Газа. Над деветата по ред флотилия, която се състои от 6 граждански съда, е извършено нападение от израелските военноморски сили в международни води, при което са убити 9 цивилни и невъоръжени активисти, мнозинството от които турски граждани. Инцидентът на кораба \"Мави Мармара\" предизвиква международен скандал.", "version_id": "8361073098686731778"},
{"wikidata_id": "Q61138226", "text": "Лабиринти на любовта Сюжет Пет любовни двойки, изгубени в лабиринта на технологиите. Свързват ни телефони, компютри, клетъчни мрежи, спътници... Средствата за бърза връзка са много, но не дават възможност за жив контакт. Пет новели проследяват пътя на чувствата в съвременния свят. Случайни срещи в автобуса, на ескалатора, няколко шамара на улицата, скандали и целувки са ефектните реалии на драмата, която всъщност протича на друго място. Въпросът е могат ли високотехнологичните средства за общуване да ни свържат с правилния човек?", "version_id": "11934895172244578460"},
{"wikidata_id": "Q12295552", "text": "Стоян Леков Биография Роден е в 1879 година в кратовското село Горно Кратово, тогава в Османската империя, днес в Северна Македония. Остава без образование. Влиза във ВМОРО и от 1903 година е начело на комитета в Горно Кратово. От 1907 година е нелегален четник. След окупацията на родния му край от Сърбия от началото на 1915 година е куриер, а от април 1915 година войвода в Кратовско. След Първата световна война е паланечки войвода на ВМРО, където през 1921 и 1922 година води няколко тежки сражения. През април 1925 година четата му е обградена от сръбски потери и след няколкочасово сражение всички четници се самоубиват. Негов заместник в района става Стоян Върбенов.", "version_id": "13563689370784399199"},
{"wikidata_id": "Q12288005", "text": "Небето на Велека Сюжет Мартин, човек на средна възраст, се завръща по родните места. Това е устието на Велека – най-красивата в света река за него. Изминали са близо двадесет години. Тук го посреща бай Петко Белия. Заедно са участвали в колективизацията на селското стопанство. Без да се замислят на чия страна е истината, са изключили от партията един от най-съзнателните комунисти – Първан, дръзнал да се противопостави на глупостта. Обвинен несправедливо, той се самоубива. Вече започва да избледнява споменът за истинските врагове като опитния бандит Велиев. Мъдростта и спокойствието на вечната река стоят над човешките страсти. Преосмислил миналото, Мартин си тръгва с вяра в бъдещето. Това е единственият български игрален филм, който е спрян и не е пускан на екран.", "version_id": "16013712687263737949"},
{"wikidata_id": "Q65387", "text": "1973 Голяма награда на Канада Репортаж БРМ изненадващо понижи Клей Регацони до тестов пилот като на неговото място бе нает завърналия се Питър Гетин. Причината за това се крие най-вече върху слабата форма на швейцареца, но някои твърдят че това е вид наказание към Регацони, който от следващия сезон се завръща във Ферари. Скудерията остана само с Артуро Мерцарио, но Макларън и Тирел решават да участват с трима пилоти. Джоди Шектър се завърна, след ГП на Великобритания за отбора, ръководен от Теди Мейър като бе записан със номер 0 на неговия болид. Кен Тирел повика Крис Еймън, чийто отбор Текно затвори врати, след състезанието в Монца в опит да помогне на тима в битката при конструкторите срещу Лотус. Вече коронясаният шампион във Формула 2, Жан-Пиер Жарие се върна в колоната за Марч, докато бившия пилот на Брабам и Съртис, Тим Шенкен зае второто пилотско място в Исо Марлборо. Квалификация Мъгла и студено време в събота, означаваше че повечето от времената постигани в петък са решаващи като Рони Петерсон отново зае пола с повече от секунда зад Питър Ревсън. Отсъствието на Шектър от Формула 1, не повлия много на скоростта и южноафриканеца постига трето време пред Карлос Ройтеман, Емерсон Фитипалди, Франсоа Север, Дени Хълм, Ники Лауда, Джеки Стюарт и Уилсън Фитипалди. В първото си състезание за Тирел, Еймън се класира 11-ти, докато Гетин остана 25-ти пред последния Рики фон Опел с Инсайн. Състезание Мрачното време остана и за неделя, но за щастие на всички състезатели, мениджъри и механици мъглата се вдигна. Последвалия го силен дъжд принуди пилотите да направят три инсталационни обиколки, преди да формират решетката. Стартът бе отменен за половин час, докато всички с изключение на Жан-Пиер Белтоаз (който реши да кара с интермедийни гуми) смениха с гуми за екстремно мокър асфалт. Петерсон поведе колоната пред Шектър, Лауда, Емерсон Фитипалди, Стюарт, Ройтеман, Ревсън, Север, Джаки Оливър (от 14-та позиция) Уилсън Фитипалди, Джеймс Хънт и Карлос Паче. В третата обиколка Лауда изпревари Шектър, а после и Петерсон, за да поведе като австриеца направи преднина от осем секунди от шведа. Шектър междувременно успя да застигне Петерсон, докато Фитипалди и Стюарт се борят за четвърта позиция, преди да бъдат застигани от Паче и Оливър. Няколко пилоти загубиха контрол върху болидите си, но единственото отпадане в тази начална фаза бе тази на Гетин, чийто горивен маркуч се откачи, след пет обиколки. Както винаги Хълм не бе доволен от условията, още повече че спука гума, докато Мерцарио удари предната част на болида си и бе принуден да продължи без предно крило, след като от бокса на тима нямат резервни крила. Паче успя да се справи със Стюарт в 11-та обиколка, преди шотландеца да се завърти, което го прати след Шенкен. Следващият сериозен инцидент дойде в 17-та обиколка, след като Петерсон загуби контрол, удряйки бордюра и после бариерата. Шведа продължи няколко метра по-късно, преди да осъзнае че задното му окачване е повредено от удара. Това прати Фитипалди на втора позиция пред Оливър (чийто Шадоу се движи добре на мокро трасе), който се справи с Паче и Шектър по същото време, когато Петерсон бе въвлечен в свой инцидент. Сухи линии се появяват на трасето, от което гумите Файърстоун започват да се разпадат. Това прати Паче в бокса в 18-та обиколка за смяна със сухи гуми, следван от Лауда обиколка по-късно. Механиците на австриеца вместо да сменят със сухи, сложиха интермедии и БРМ-а продължи на осма позиция. Така Фитипалди стана новия лидер пред Оливър, който с малко намалява преднината на бразилеца. След англичанина се намира Север, Шектър, Стюарт, Хоудън Гънли, Ройтеман, Лауда, Ревсън и Еймън (като последните двама се връщат с обиколка напред, след спирането на Лауда). Всички останали спряха в бокса моментално като последни са Фитипалди и Стюарт в 32-та обиколка, чийто стопове са по-бавни от стопа на Оливър, който спря обиколка по-рано. Докато това се случва Майк Бютлър отпадна с повреден двигател Това обаче принуди объркване във времената на пилотите след всяка изминала обиколка, от което всички с изключение на пилотите се чудят кой води състезанието. Докато това се случва, Шектър и Север се удариха право в мантинелите, от което французина излезе от болида и право към Макларън-а, за да се разправи с южноафриканеца, преди да бъде издърпан от маршалите. Север след това усети, че кракът му леко пострада от инцидента, вероятно от адреналина който е имал преди малко. Въпреки това организаторите решават да изпратят две линейки и влекачи, за да отстранят болидите от трасето. В съответствие със правилата, които са направени след трагедията по време на ГП на Нидерландия, колата за сигурност бе изпратена на трасето, за да намали скоростта на пилотите и да ги събере зад себе си. Самата кола за сигурност – Порше 914 е управляван от канадския пилот Епи Вицес. Единственият проблем обаче бе, че никой не иска да се съгласи кой води. Една незначителна част от мнозинството мислят, че Оливър е лидера, след като той спря от втора позиция и има по-малко проблеми от тези на Фитипалди. Други твърдят, че лидер е Фитипалди, трети са за Лауда. Въпреки това обаче, Гънли направи добро състезание, за да се придвижи в топ 10. Самият Франк Уилямс не знае, че неговия пилот води в състезанието, но според това което казват организаторите това се оказа вярно. Голяма част пилотите трябваше да направят допълнително обиколка, за да се наредят зад Гънли като Ревсън и Белтоаз се възползват от това да сменят гумите си. След 10 обиколки в които маршалите най-после изкараха болида на Север извън пистата, сейфти-кара излезе от трасето и състезанието продължи с Гънли начело. Самият новозеландец не знае дали води или не, но успя да даде всичко от себе си, за да не даде шанс на останалите да го изпреварят, отговаряйки срещу пилоти като Фитипалди и Стюарт със обиколки, три секунди по-добри от постигатите времена в квалификациите. Зад него се намира Оливър, макар че в реалността той е пред Гънли в класирането. Все пак англичанина изпревари Исо-Марлборо, следван от Фитипалди който също успя да изпревари Гънли, преди да започне да атакува Шадоу-а. Бразилецът бе подпомогнат от факта, че Оливър има проблеми с дроселите. Междувременно Лауда отпадна от надпреварата със счупена скоростна кутия. Десет обиколки преди финала Фитипалди притиска Оливър, докато пит бордовете показват че Ревсън е трети пред Белтоаз, Стюарт и Гънли. Шест обиколки по-късно бразилецът се залепи зад Шадоу-а, преди да настигнат БРМ-а на Белтоаз, който също не знае дали е пред тях или не. Две обиколки до края Фитипалди успя да мине пред Шадоу-а с малко търпение, преди да изпреварят БРМ-а. Докато двамата пилоти приближават старт-финалната права за последен път, Колин Чапман както винаги хвърли шапката си във въздуха, за да поздрави бразилеца с брилятното си каране, но всъщност карирания флаг не бе развят. Вместо това той е развят за Ревсън и Гънли, преди маршалите да определят че е за Макларън-а. Следва объркване от всичко това. На Ревсън му бе връчена победата, и така церемонията трябваше да се проведе по план. Други обаче, включително и Чапман твърдят че Фитипалди е победителя. Това доведе до сбирка между маршалите и мениджърите на отборите за три-часова среща, от която те реконструират състезанието отначало с времената направени от пилотите във всяка обиколка. Окончателното решение бе че Белтоаз поведе в състезанието, след като всички останали спряха за смяна на гуми, преди французина да го стори. След това Оливър пое лидерството при влизане на колата за сигурност в 45-та обиколка с Ревсън на втора позиция пред Белтоаз. Американецът в 46-та обиколка изпревари Оливър както и Белтоаз, преди англичанина и Фитипалди да спорят битката за третото място. Така Ревсън бе определен като победител за втори път в своята кариера (което ще се окаже последна, преди да загуби живота си пет месеца по-късно) пред Фитипалди и Оливър. Белтоаз е последния пилот преполовил пълната дистанция с четвърта позиция пред Стюарт и Гънли като повечето смятат, че той заслужава да бъде аплодиран за усилията, които положи. Хънт, Ройтеман, Майк Хейлууд, Еймън, Уилсън Фитипалди, Ролф Щомелен, Хълм, Шенкен, Мерцарио, Греъм Хил и Джордж Фолмър са останалите финиширали, докато Паче отпада осем обиколки до финиша, след като главината на колелото се откачи, а Жарие и фон Опел са доста обиколки назад, за да бъдат класиран. Едно нещо бе в главата на всички, и то е за забравят всичко в това състезание и да пристигнат в Уоткинс Глен за последното състезание за сезона.", "version_id": "6075847047743282671"},
{"wikidata_id": "Q2990241", "text": "Ръждак География Село Ръждак е разположено в подножието на планината Беласица, на около 2 км от град Петрич. История Името на селото произлиза от ръждивата вода, която течала от изворите му. Старото село е сгушено в планината Беласица и голяма част от къщите са от времето на османската власт. Строени са от типичния кирпич, слама и пръчки. След Освобождението къщите са изоставени от изселващите се турци и в тях се настаняват българи — бежанци от Егейска Македония (днешна Гърция). Новото село е застроено с масивни къщи като продължение на старото и се отдалечава от планината Беласица по посока град Петрич. Ръждак е село на територията на България от 1912 г. Религии Населението на селото изповядва християнската вяра.", "version_id": "5568141318169355601"},
{"wikidata_id": "Q12273222", "text": "Биляна Казакова Биография Родена е на 4 юли 1977 година в град София. Дъщеря е на актрисата Снежина Казакова, а нейната сестра-близначка Весела също е актриса. Завършва актьорско майсторство в НАТФИЗ „Кръстьо Сарафов“ в класа на професор Стефан Данаилов. По-късно завършва в УНСС арт мениджмънт. Изявява се като актриса на свободна практика. Омъжена е за един от водещите на предаването Господари на ефира, актьора Румен Угрински. Имат дъщеря на име Анита Угринска.", "version_id": "12819245949279533621"},
{"wikidata_id": "Q1086093", "text": "Кристоф Вилхелм Айгнер Биография Кристоф Вилхелм Айгнер е роден през 1954 г. във Велс, Горна Австрия. Дълго време от своето детство прекарва в общността Грьодиг, провинция Залцбург. Баща му е служител във фирма, произвеждаща детски храни. През 1973 г. Айгнер полага матура и отива в Залцбург, където следва германистика, комуникации и спортни науки, както и философия. Издържа следването си като футболист. Поема журналистическо попрището и работи в ORF, а също като редактор в „Залцбургер тагесблат“. От 1985 г. е писател на свободна практика и издател. Според World Literature Today Айгнер е смятан за един от международно най-значимите съвременни поети. Творчеството му е особено ценено от поетите Ерих Фрид и Сара Кирш. Кристоф Вилхелм Айгнер живее с редуване в уединена планинска хижа в Източна Тоскана, в Рим и Залцбург.", "version_id": "13470099948037704923"},
{"wikidata_id": "Q119190", "text": "Медиевистика Медиевистиката е клон на историческата наука, занимаващ се с изследване на Средновековието. Като такъв има своя дълга история. Историческо развитие на медиевистиката Формиране корените на медиевистиката могат да се търсят още в 15 век. През 17 век медиевистиката изработва строги и критични методи за изследване на историческите извори, което я превръща в самостоятелен, сериозен и авторитетен клон на историческата наука. Истински медиевистични исторически изследвания, в съвременния смисъл на това понятие, започват да се наблюдават през втората половина на 18 – 19 век. Това се дължи на няколко причини, основната от които е, че в процеса на формиране и изграждане на европейските национални държави, изискването на времето налагало възпитание чрез национална история, която започвала от средните векове. 20 век През 20-то столетие обновлението на подхода и тематиката на медиевистичните изследвания се дължи в най-голяма степен на френската школа обединена около „Аналите“. Нейни основоположници са Анри Бер, Марк Блок и Люспен Льофевр, чийто съвременни продължители са Фернан Бродел, Роберто Лопец, Жорж Дюби, Робер Делор, Жак льо Гоф и др. Известният италиански писател Умберто Еко е медиевист по образование.", "version_id": "7302095276865152537"},
{"wikidata_id": "Q22136995", "text": "Централнородопска подутина Централнородопската подутина, също Централнородопска антиклинала или Мадан-Давидковска подутина, е тектонска структура в Родопския масив. Граници Заема територията между поречието на река Арда при Ардино и Рудозем, горните поречия на Чепеларска и Юговска река, южните части на Чернатица, долината на Широколъшка река и долината на река Въча между Девин и Михалково. Геология Представлява добре изразена късноалпийска екстензионна подутина, чието ядро е изградено от метаморфити, засегнати в процеси на анатексис и мигматизация, при които се образуват ортогнайси, слюдени шисти, мрамори, амфиболити. Куполът е формиран през Олигоцена. Ултраметаморфните явления са причина за образуването на промишлените полиметални находища в района на Ардино, Давидково, Лъки, Мадан, Рудозем.", "version_id": "13548379228269307946"},
{"wikidata_id": "Q182655", "text": "Род Стюарт Биография Роден е на 10 януари 1945 г. в Лондон като пето дете на семейство на англичанка и шотландец, кръстен като Родерик Дейвид Стюарт. Род Стюарт винаги се е представял по-късно като шотландски рок певец. Той е един от най-продаваните музикални творци на всички времена, като е продал над 100 милиона бройки по света. До края на 60-те години изпълнява ритъм енд блус и привлича вниманието на Лонг Джон Болдри, като известно време участва в неговата група. По-късно пее в групите „Стиймпакет“ и „Шотгън“, солист в групата на Джеф Бек (записва с него 2 албума – „Truth“, 1968 г. и „Beck Ola“, 1969 г.). През 1970 г. основава с Рони Уд и трима бивши членове на „Смол Фейсес“ групата „Фейсес“. След 1971 г. отделни песни и албуми заемат челни места в класациите в Англия и САЩ, а концертите му имат огромен успех. Групата му се разпада през 1975 г., след което певецът прави солова кариера. В Обединеното кралство певецът има шест последователни албума номер едно, и сметката му от 62 хит сингъла включва 31, които достигат първата десетка, шест от които – първа позиция. Той има общо 16 сингъла в топ 10 на Съединените щати, като четири от тях достигат номер едно в Хот 100 на сп. „Билборд“. През 2007 г. получава титлата Командор на Ордена на Британската империя в двореца Бъкингам за заслуги в музиката. Бил е женен за Брит Екланд, актриса и манекенка, и за Рейчъл Хънтър - модел. Има 8 деца от 5 жени. От третия си брак, с модела Пени Ланкастър, има 2 деца - синовете Алистър, роден на 22 декември 2005 г., и Айдън, роден на 16 февруари 2011 г.", "version_id": "6682636269731964131"},
{"wikidata_id": "Q168756", "text": "Калифорнийски университет, Бъркли История През 1866 година земите, които принадлежат сега на университета в Бъркли, са закупени от частния Калифорнийски колеж. Университетът отваря врати през септември 1869 година, използвайки старите постройки на колежа в Окланд, докато се построи и реконструира новият сграден фонд. През 1871 е разрешено жени да бъдат приемани в университета наравно с мъжете. След построяването на Северната и Южната страна на комплекса през 1873 година 167 младежи и 222 девойки се преместват на новото място. В началото на XX век университетът придобива съвременен вид с новопостроения стадион и други сгради в неокласически стил. През 1930-те и 1940-те по време на Голямата депресия и Втората световна война намирането на средства става трудно, но тогавашният президент на университета се обръща към частни организации, за да поддържа стандарта и репутацията на учебното заведение. През 1942 година Калифорнийският университет в Бъркли е класиран на 2-ро място, отстъпвайки първенството само на Харвардския университет По време на Втората световна война Националната лаборатория Лорънс Бъркли започва да работи съвместно с Армията по създаването на атомната бомба, което развива изследователската дейност в областта на атомната и ядрената физика, включително откриването на плутония. Професорът по физика Робърт Опенхаймер е назначен за водещ на проекта Манхатън през 1942 година. Сред най-известните събития в историята на университета е протестът от 1969 година. Той започва, след като група студенти и граждани се противопоставят на проекта за строеж на спортни съоръжения на мястото на парк. Роналд Рейгън, губернаторът на Калифорния по онова време и бъдещ президент на САЩ, изпраща националната гвардия. Сблъсъкът води до смъртта на студент, раняването на няколко други и промушване с нож на полицай.", "version_id": "11021746541908679334"},
{"wikidata_id": "Q12279346", "text": "Ева Георгиева Биография Родена е в град Омуртаг през 1925 г. Завършва Софийското средно музикално училище, в класа на проф. Георги Златев-Черкин. Цветана Дякович я насочва към народното пеене и тогава започва работа с различни оркестри в Радио София. През 1952 година заедно с диригента Борис Петров и още шест народни певици става съоснователка на народния хор към радиото, наречен по-късно „Мистерията на българските гласове“. Заедно с Янка Рупкина и Стоянка Бонева, основава и световноизвестното трио „Българка“. Трите певици подбират внимателно репертоара си, като негова основа стават техни солови песни, преработени за камерен състав и записани за Българското радио. По-късно те стават част от неговия Златен фонд. Пеенето на трио „Българка“ се откроява със своята спятост и невероятно фино музициране, което го утвърждава като една от най-добрите женски камерни фолклорни формации. Световната известност на триото се дължи и на срещата певиците с продуцента на „Пинк Флойд“ и R.E.M. – Джо Бойд. Възхитен от тяхната музика останал и Джордж Харисън китарист на Бийтълс. Триото работи и по записите на два албума на британската поп звезда Кейт Буш. Певиците изнасят изключително успешни турнета в Англия, Израел, Австрия, Австралия, Франция.", "version_id": "6917337612635729345"},
{"wikidata_id": "Q1213093", "text": "Авантюристите Сюжет Тунис, април 1943 г. Краят на войната в Северна Африка е близо. Рота от френския Чуждестранен легион получава наглед елементарна и безопасна задача - да придружи бронирана кола в малко туниско градче, която трябва да извози 10 тона злато от сейф на местната банка. За тяхна неприятна изненада в уж обезлюденото градче е останала немска част, която набързо редуцира личния състав на френската рота до няколко човека. Виждайки златото, оцелелите войници, особено сержант Пиер Оганьор моментално забравят за всякакви отвлечени понятия като войнишка клетва, патриотизъм и граждански дълг.", "version_id": "1946393449482166725"},
{"wikidata_id": "Q24576759", "text": "Дежевска долина Дежевската долина e котловина в Сърбия, Рашки окръг, град Нови пазар, продължаваща по течението на Дежевска река досами югоизточните ридове на планината Голия. Долината има надморска височина от 500 m на устието на Дежевска река в река Рашка, докъм 900 m надморска височина в най-високата си част при селата Тенково и Люляц. Дежевската долина има сакрално-историческо значение. В най-високата ѝ част се намира средновековно гробище на предците на династията Неманичи. Според легендата село Мишчиче в началото на долината е наречено на най-малкия трети син на Стефан Неманя и Ана Неманич (потомка на Анна Алусиан). Растко Неманич умира на 14 януари 1235 г. във Велико Търново и е погребан в църквата Свети Четиридесет мъченици (Велико Търново), след като се прибира от важна дипломатическа мисия в Леванта до апостолическите Александрийска патриаршия, Антиохийска патриаршия и Йерусалимска патриаршия, която е същевременно и поклоническа до Светите земи. Според българския историк Петър Петров, баща на втората съпруга Елена на Иван Асен I е Стефан Неманя, т.е. Неманя е вуйчо на първия български цар на Втората българска държава , който същата 1235 г. на събор в Лампсак е присъдено патриаршеското достойнство на българската църква.", "version_id": "12606972155514545240"},
{"wikidata_id": "Q56355080", "text": "Наум Христов (революционер) Биография Роден е в 1886 година в леринското село Света Петка, тогава в Османската империя, днес Агия Параскеви, Гърция. В 1900 година влиза във ВМОРО, заклет от войводата Стоян Донски. Взима участие в Илинденско-Преображенското въстание като четник на войводата Наум Петров Буфчето и участва в нападението и изгарянето на чифлиците и кулите на Кючюк Саид паша, вследствие на което са изпепелени селата Буф, Раково и Арменско. Една седмица след разгрома на четата и на въстанието Христов се прибира в Света Петка и веднага тръгва за Америка, където остава две години. Връща се в Македония, но поради гонения отново е принуден да замине отвъд океана. Членува в в МПО „Тодор Александров“, Йънгстаун, Охайо. Живее във Фарел, Пенсилвания.", "version_id": "8209591904265079745"},
{"wikidata_id": "Q6061742", "text": "Йоаким Мартянос Биография Роден е в Москополе като Константинос Мартянос или Мартицис (Κωνσταντίνος Μαρτινιανός, Μαρτίτσης). Завършва Великата народна школа и в 1898 година - Семинарията на Халки. На 4 април 1903 година е ръкоположен за дякон от патриарх Йоаким III Константинополски. На 10 юли 1911 година е ръкоположен за белградски епископ в Берат, Албания. В 1924 година е изгонен от страната и заминава за Гърция, където на 9 октомври 1924 година е избран за парамитийски, на 3 септември 1925 година за неапелагонийски (от 1930 г. кайлярски и еордейски), през ноември 1935 година за ксантийски и перитеорийски и на 5 декември 1942 година за поленински и кукушки митрополит. Владичеството му в Кукуш съвпада с трудните години на германската окупация. На 10 декември 1945 година е преместен отново в Ксанти, където умира в 1953 година.", "version_id": "16170160536916475624"},
{"wikidata_id": "Q458358", "text": "Каролина фон Хесен-Дармщат (1746 – 1821) Каролина фон Хесен-Дармщат (на немски: Karoline von Hessen-Darmstadt; * 2 март 1746 в Бухсвайлер; † 18 септември 1821 в Бад Хомбург) е принцеса от Хесен-Дармщат и чрез женитба ландграфиня на Хесен-Хомбург. Тя е най-възрастната дъщеря на ландграф Лудвиг IX фон Хесен-Дармщат (1719–1790) и съпругата му Хенриета Каролина (1721-1774), дъщеря на херцог Кристиан III фон Цвайбрюкен-Биркенфелд. Тя е сестра на Фредерика Луиза (1751-1805), кралица на Прусия, от 1769 г. съпруга на крал Фридрих Вилхелм II. Сестра е и на Вилхелмина Луиза (1755-1776), омъжена 1773 г. за великия княз Павел Петрович. Каролина се омъжва на 27 септември 1768 г. за ландграф Фридрих V Лудвиг фон Хесен-Хомбург (1748–1820), ландграф на Хесен-Хомбург. Нейният дядо Лудвиг VIII фон Хесен-Дармщат е негов регент в ландграфство Хесен-Хомбург заедно с неговата майка Улрика Луиза фон Солмс-Браунфелс. Бракът е политически, те си остават чужди, но имат 15 деца.", "version_id": "5268658094680860725"},
{"wikidata_id": "Q483629", "text": "Марко ван Бастен Ранни години Ван Бастен започва да играе в местния отбор ЕДО, когато е на 6 години. След една година се мести във Утрехт, където прекарва 9 години. Аякс Ван Бстен подписва с Аякс през сезон 1981-1982. През април 1982 г. за първи път играе за Аякс и вкарва гол срещу Ниймиген. През сезон 1982-1983 ван Бастен се конкурира с носителя на златната обувка Вим Кийфт за мястото на централен нападател, но Кийфт напуска отбора следващия сезон и Марко ван Бастен заема титулярното място. Марко е голмайстор във Ередивизи за сезон 1983-84, 1984-85, 1985-86 и 1986-87 със 112 мача и 117 гола. През сезон 1985-1986 ван Бастен вкарва 6 гола на Спарта Ротердам и 5 на Хераклес Алмело и вкарва победния гол на финала за КНК през 1986-87 срещу Локомотиве Лайпциг. Милан Силвио Берлускони подписва с Марко ван Бастен за Милан, заедно с Рууд Гулит и Франк Рийкард през 1988. АК Милан печели първото си Скудето от 8 години насам, но Марко ван Бастен играе само 11 мача, тъй като контузва глезена си. През сезон 1988 - 1989 ван Бастен печели Златна топка на Франс Футбол, отбелязва 19 гола в Серия А и 2 гола на финала на Купа на европейските шампиони.", "version_id": "17471650637004077602"},
{"wikidata_id": "Q3622641", "text": "Мими Лабонк Роля Мими Лабонк е малко русо и атлетично момиче, силно мразещо германците. Преди да стане сервитьорка в ресторанта на Рене Артоа е водач на банда в Париж. Рене, нейният работодател, възразява често на ентусиазма и да убива германци на територията на ресторанта: „Ако ги убиеш тук, хората ще си помислят, че храната в ресторанта ги е убила“. Освен да убива тя е добра и в танцуването и пеенето, нещо което ще провокирв съпругата на Рене Едит Мелба Артоа по-нататък. Представянето и в повечето от епизодите на шоуто е на сериозно/твърдо и рядко усмихнато момиче. След изминаване на време обаче тя започва да се адаптира към работата си и става по-мек и сговорчив човек. Личен живот Също като Ивет, Мими е влюбена в собственика Артоа, за който смята да се ожени след войната. Това разбирасе, по един или друг начин, е невъзможно, тъйкато Рене завещал всичко на жена си преди да бъде наушким екзекутиран и de facto да изгуби ресторанта и всичко в него. Години след Втората световна война Мими продължава да работи като сервитьорка в ресторанта.", "version_id": "444939309823060181"},
{"wikidata_id": "Q1753977", "text": "Smashes, Thrashes & Hits Обща информация От 15-те песни на албума, две са нови композиции, а три са издадени след демаскирането на групата през 1983 г. Останалите 10 са издаване по време на годините на групата с грим. Двете нови песни от „Smashes, Thrashes & Hits“ са „Let's Put the X in Sex“ и „(You Make Me) Rock Hard“, в които има подобен полиран стил на продуциране като в „Crazy Nights“ (1987). Почти всички песни, записани от оригиналния състав на групата, са променени по един или друг начин. „Beth“ е презаписана с вокали от барабаниста Ерик Кар, който заменя оригиналния барабанист Питър Крис през 1980 г. Това е първата песен с вокалите на Кар в албум на Kiss. Албумът е сертифициран като двойно платинен от RIAA на 26 февруари 1996 г.", "version_id": "18050160682558071705"},
{"wikidata_id": "Q36678", "text": "Западен бряг История Районът е завладян от Йордания в края на Арабско-израелската война от 1948, която го нарича със сегашното му име в отличие от останалата си територия отвъд р. Йордан. До 1967 е част от Йордания, след което е окупиран от Израел в резултат от Шестдневната война. Контролира се отчасти от Израел. География Западният бряг се състои от земите западно от река Йордан и северозападно от Мъртво море. Хълмист релеф. Площ 5660 кв. км. Населението от 2,4 млн. души включва главно араби. Живеят също и 260 000 еврейски заселници в отделни селища, има и израелски военни бази.", "version_id": "12637252613917460756"},
{"wikidata_id": "Q734834", "text": "Гентски олтар История Гентският олтар е шедьовър, който възвестява Ранното възраждане в нидерландското изкуство. Всеки, който би отишъл днес в белгийския град Гент, може да го види в старата, късно-готическа църква „Св. Бавон“, почти на същото място, където е бил и първоначално. „Биографията“ на олтара е твърде драматична: през 16 век той е бил скрит, за да не пострада от фанатизирани иконоборци; по-късно различни части от него са изпращани ту в Париж и върнати след падането на Наполеон I, ту в Берлин и пренесени отново в Гент след разгрома на Германия в Първата световна война и Версайския договор. След Втората световна война го откриват в солна мина в Австрия, отнесен там от германците. Гентският олтар е бил възславян с оди и песни, а хуманисти, преминаващи през земите на Бургундските херцози, го отбелязват в пътеписите си като едно от чудесата, които са видели. Пред него хората са се молели и размишлявали, защото това живописно творение съдържа цялостна философска концепция за света, живота, човечеството, душата, страданията, радостта, засяга и всички онези етични и нравствени въпроси, които тогава, в преломното между две епохи време, занимават хората… Затворените крила Гентският олтар е огромна дървена сглобка, в разтворен вид широка 443 см и висока 350 см. В делник, когато църквата е пуста, олтарът е затворен (350 х 263 см) и зрителя вижда само външната му страна. Там са изписани събитията, предсказващи и подготвящи идването на Христос. По смисъл това е подготовка за образното повествование от вътрешната страна. В най-горния от трите пояса са изобразени двама пророка и две пророчици, под тях е разгърнато Благовещението – при Дева Мария е долетял архангел Гавриил и със стрък ирис в ръка ѝ съобщава, че тя е избраната да роди Спасителя на човечеството. Долният пояс е зает от четири фигури – Йоан Кръстител, Йоан Богослов и двамата дарители на олтара – богатия бюргер Йодокус Вийд и съпругата му Изабела Борлут. Стаята на Дева Мария е монашески скромна. Благовестието я спохожда, когато чете библията. Тя го приема, издигнала поглед и скръстила ръце на гърдите си. Пространството между Девата и ангела, който има същите нежни и красиви черти като нея, е обширно, но не с вещи го е запълнил гениалния майстор, както правят това художниците преди него, а с вибриращи светлосенки, с въздушно трептене, което като че ли иде от леко обградените с цветовете на дъгата ангелски криле и от светлеещите в дъното романски прозорци, зад които се разкрива другият живот на града – с островърхи къщи и готически кули, с птици, кръжащи в предвечерното небе. В стаята има и ниша с умивалник, където блести меден тас и недокосната още кърпа – символ на непорочността на Дева Мария. Донаторите (лат. donator, букв. дарител; този, който поръчва произведението на живописта или скулптурата) на Гентския олтар Йодокус Вийд и Изабела Борлут са хора на средна възраст, с лица, по които освен следите на годините може да се прочете и бюргерско самочувствие, и почтеност, и пресметливост, и пуританска строгост… Разглеждайки ги, човек се колебае дали са му симпатични, дали ако ги види в действителност, ще изпита желание за по-близък контакт с тях. Художникът като че ли се въздържа да изрази своето мнение – той просто ги рисува с максимална вярност и с такова майсторство, че зрителят чувства авторитетното им присъствие. Отвореният олтар Отворен, олтарът става двойно по-широк. Земни и небесни сфери се взаимопроникват и от тях се излива могъщата симфония на битието. Най-отгоре в центъра е Бог-отец с тиара (папската корона за тържествени случаи) и огненочервена мантия. От 2-те му страни са Йоан Кръстител и Светата Дева, увенчана с прекрасна корона от цветя, лъчи и скъпоценни камъни – от скромна дева, каквато е представена отвън в Благовещението, след всички преживени страдания тя се е превърнала в небесна царица. Тези 3 табла са най-тържествените от целия олтар. Симетрично от двете им страни са групи свирещи и пеещи ангели, а крайните криле на този седемчастен горен ред са заети от трогателните в своята безпомощна голота праотци на човечеството Адам и Ева. Поклонение пред Агнеца Така е изградена една “божествена” стълба, на която за първи път в историята на живописта е възкачен и човекът, представен от Адам и Ева. Под този горен ред се разгръща невероятна по своята сложност и обилие от фигури сцена – Поклонение пред Агнеца, която е и основна за композицията. Бял агнец върху каменен олтар – символ на Христовата саможертва за спасението на човечеството, и водоскок – извор на жива вода, символ на християнската религия, са в центъра на композицията. Отгоре Светият дух пръска лъчи, а от всички страни, по зелени поляни и меки хълмове, покрити с най-красива и богата растителност, на поклонение прииждат ангели и светци, апостоли, мъченици, пророци… Това е видение от Апокалипсиса на свети Йоан Богослов. За пръв път човечеството е показано, обладано от мощна воля и устремено към една цел. Ян ван Ейк е изписал почти необозрима галерия от типове – белобради старци и мъжествени рицари, фанатично крачещи отшелници и хубави млади жени, пророци от Стария завет и герои от предхристиянското време, философи от античността и редица реално съществуващи съвременници, много от които историографите и изкуствоведите не са още идентифицирали – френски, английски, бургундски херцози, крале, свещенослужители и др. Въпреки големите размери (236 х 135 см) централното пано се е оказало недостатъчно за неизчерпаемите възможности на авторовото въображение и той продължава композицията с още четири крила – по две от всяка страна. На тях в по-едър план са представени шествията на светите странници. По тематика Гентският олтар се родее с добре познатия в християнската иконография сюжет Страшния съд, при който грешниците са осъдени на вечни мъки, а праведниците се радват на райските селения. Средновековното мислене, разделяйки човечеството на низвергнати и спасени, на грешници и мъченици за правдата, съдържа в себе си жестокост, каквато откриваме и у Микеланджело (Страшния съд в Сикстинската капела). Тук всички са приобщени към радостта на спасението, цялото човечество, представено в тези безкрайни шествия на пророци и патриарси, отшелници и поклонници, ангели и праведни деви, воини, дори и съдии. Няма я преизподнята, няма ги грешниците! Тук и природата е в своя пълен блясък и младост – цветята и тревите, храстите и небето. Цялата вселена празнува и в нейната радост има място за всички. Това е едно типично за Ренесанса светоусещане, което вести на човека себеуважение и самочувствието, че е част от едно велико, могъщо и прекрасно цяло. Странични крила Погледнат отдалече, олтарът въздейства най-вече със своята декоративна сила, а после, отблизо формите сякаш се раздвижват и заживяват самостоятелен, неповторим пластичен живот. Това са на първо място двете композиции на горния ред, представящи пеещи и музициращи ангели… Ангелите са без криле – безпрецедентен факт в нидерландска живопис от 15 век, но принадлежността им към една по-висока от човешкия род йерархия е внушена от благородството на чертите, от стойките и движенията. Както Богородица е сменила своята скромна дреха с тържествена царска мантия, така тук леките бели дрехи на ангела от Благовещението са заменени с тежки брокатови червени и златни одеяния. Косите на ангелите са пухкави, лицата им – млади и съсредоточени в музиката, която изпълняват. Дългите чувствителни пръсти на ангела, свирещ на позитив (вид малък орган), както и на този, който е изправен пред високата катедра, като че ли направляват звуците на един грандиозен тържествен хорал, прославящ битието. До тези 2 сцени отляво и отдясно са Адам и Ева. Ябълката в ръката на Ева е символ на грехопадението; представени голи сред цялото разкошно небесно общество, те извикват съжаление. Жестовете на ръцете им сякаш изразяват смущение. Художникът не ги е изобразил като хора, които трябва да бъдат съдени. Те са деца на цялото мироздание, в което се очаква да зацари жадуваната хармония и светла радост. С това Ян ван Ейк изразява тълкуването на Адам и Ева в изкуството на Северното възраждане като образи – вестители на нови истини за човека. Поради това някога Гентският олтар е бил известен и като “Олтар на Адам и Ева”.", "version_id": "6644503128812511956"},
{"wikidata_id": "Q1061099", "text": "Пчински окръг История След подписването на Санстефанския мирен договор на 3 март 1878 г. по-голямата част от днешния Пчински окръг влиза в състава на Княжество България. Според Берлинския договор от същата година тази част от Пчинския край, подобно на Пиротския, е присъединена към Сърбия. След Междусъюзническа война и южната част на Пчинския окръг е присъединена към Сърбия. След Първата световна война, според Ньойския договор, територията на община Босилеград също е прибавена към Сърбия. В периода май 1941 – август 1944 г. областта е част от Царство България. Население Според официалната сръбска статистика основното население на Пчинския окръг е съставено от сърби, албанци, цигани и българи. Българите са мнозинство в община Босилеград. Икономика Пчинският окръг има слаба икономика, която е основана върху минното дело, строителството, земеделието и лесовъдството, както и върху производството на цигари. Култура Първите културно-исторически паметници в Пчински окръг датират от XVI век, като известната турска обществена баня. Друг известен паметник в района е Домът на пашата, построен през 1765 г. Първото сръбско училище за региона е отворено през 1881 г.", "version_id": "8310399440403106255"},
{"wikidata_id": "Q317933", "text": "Хуго Велики Хуго Велики (на латински: Hugo Magnus; на френски: Hugues le Grand; * 895; † 16 юни 956 в замъка Дурдан) от род Робертини е от 922 г. маркграф на Неустрия, граф на Орлеан, граф на Париж, от 936 г. херцог на Франкония (dux Francorum), от 954 г. граф на Оксер, 955 г. херцог на Аквитания. Хуго Велики е баща на Хуго Капет, крал на Франция от 987. Той e единственият син на Робер I (X † 923), крал на Франция (922–923) и Беатриса Вермандоа, дъщеря на Херберт I. Баща му пада убит през юни 923 г. в битката при Соасон против Карл III и Хуго се отказва от короната. Карл е победен и затворен. След това за нов крал е избран зетят на Хуго, владетелят на Бургундия Раул (женен за сестра му Емма Френска), който на 13 юли 923 г. е коронован в Соасон. Хуго умира през юни 956 г. и е погребан в базиликата Сен Дени, гробницата на френските крале. Той оставя пет още непълнолетни деца от третата му съпруга, също така един извънбрачен син, който става духовник. Съпругата му Hедвига поема регентството заедно с брат си Бруно, архиепископа на Кьолн.", "version_id": "17811814057145428614"},
{"wikidata_id": "Q3800744", "text": "Utterbackia imbecillis Разпространение и местообитание Разпространен е в Канада (Онтарио) и САЩ (Айова, Алабама, Арканзас, Вашингтон, Вирджиния, Джорджия, Западна Вирджиния, Илинойс, Индиана, Канзас, Кентъки, Луизиана, Мериленд, Минесота, Мисисипи, Мисури, Мичиган, Небраска, Ню Йорк, Ню Мексико, Оклахома, Охайо, Пенсилвания, Северна Каролина, Тексас, Тенеси, Уисконсин, Флорида, Южна Дакота и Южна Каролина). Обитава крайбрежията и пясъчните дъна на сладководни басейни, реки и потоци. Описание Популацията на вида е стабилна.", "version_id": "4396869632560005032"},
{"wikidata_id": "Q12275175", "text": "Веско Петков Кариера Започва кариерата си в Бдин. След това играе за НСА, Славия, Левски (София), Сливен, Берое, Ботев (Пловдив), Нефтохимик и Черно море. В чужбина е играл за Алтай (Измир, Турция). Носител на Купата на ПФЛ през 1996 г. с Нефтохимик. Носител на купата на страната през 1991 г. с Левски (София)*. Двукратен бронзов медалист през 1994 и през 1995 г. с Ботев. За купата на УЕФА има 2 мача и 1 гол за Славия, 2 мача за Нефтохимик и 1 мач за Ботев. Има 1 мач за националния отбор.", "version_id": "16560190698952881981"},
{"wikidata_id": "Q266500", "text": "Имплантация Имплантация (нидация) се нарича процесът на внедряване на делящия се зародиш (бластициста) в стената на матката, която се нарича ендометриум и tunica mucosa. Начало и край на имплантацията Имплантацията започва на шестия или седмия ден след оплождането. Като процесът продължава около 40 часа. Извършва се по време на секреционната фаза от менструалния цикъл. Премахване на блестяща зона Докато все още се намира в маточните тръби зародишът притежава zona pellucida. Тя не позволява преждевременно имплантиране в тях (извънматочна бременност). Но за да се имплантира в ендометриума, зародишът първо трябва да се освободи от zonna pellucida, тъй като тя пречи на имплантацията. За това към петия ден след оплождането тя бива разградена от под действието на лизозомални ензими (протеази). Стадии на импланатицята Разделя се на адхезия (прилепване) и инвазия (проникване) Инвазия (проникване) По време на инвазията синцитиотрофобластът продуцирапротеолитични ензими, които разрушават ендометриума. Също така трофобластът формира власинки, които потъват и също подпомагат разграждането на ендометриума. Последователно се разгражда епителът, след това подлежащата съединителна тъкан и стената на съдовете. Образува се имплантационна ямка, в която се излива кръв. От тази майчина кръв зародишът получава хранителни вещества и кислород в продължение на две седмици (хематотрофно хранене), а след това храненето става от хистиотрофен тип. Секретирани вещества Човешки хорион-гонадотропен хормон (ЧХГ) се секретира от синцитиотрофобластът. Той навлиза в майчината кръв от където може да бъде регистрират при тест за бременност. ЧХТ предпазва от дегенерация жълтото тяло и го стимулира към секреция на прогестерон. Децидуална реакция Секретираният от жълтото тяло прогестерон кара някои съединително тъканни клетки от хлабавата съединителна тъкан на матката да диференцират в метаболитно активни секреторни клетки наречени децидуални клетки. Процесът се нарича децидуална реакция. Смята се че децидуалните клетки отделят растежни фактори подпомагащи растежа на зародиша. In vitro При оплождане in vitro се вземат преовулаторни овоцити от яйчника на жената, осъществява се оплождане in vitro и след това зародишът се пренася в матката за да се осъществи имплантациия. Това става когато той се достигне стадий от 8 или 16 бластомера.", "version_id": "108405001575936113"},
{"wikidata_id": "Q41502", "text": "Хенрик Сенкевич Младежки години Сенкевич се ражда на 5 май 1846 г. в селцето Воля Окшейска (областта Подлаше, тогава част от Руската империя) в обедняло шляхтишко семейство. Има по-голям брат, Казимир, и четири сестри: Аниела, Хелена, Зофия и Мария. Постъпва в гимназия във Варшава (1858), след това учи в Юридическия и във Филолого-историческия факултет на Главното училище на полската столица (1866 – 1869), впоследствие превърнато в руски университет. За да се издържа, същевременно работи. Напуска университета през 1871 г., без да положи последните изпити. Дебютни творби, кореспонденции от Америка Дебютира в печата още през 1869 г. с рецензия върху представления на драматурга и режисьора Винценти Рапацки. Първите му литературни произведения излизат през 1872 г. („Хуморески от чантата на Ворошило“, „Напразно“). От 1872 до 1887 г. Сенкевич редовно сътрудничи на варшавския печат като репортер и фейлетонист. През 1874 – 75 г. става съсобственик на позитивистичния двуседмичник „Нива“, а по-късно работи като редактор в консервативния вестник „Слово“ (1882 – 1887). Началото на творческите успехи на Сенкевич настъпва, когато редакторът на популярната „Газета полска“ Едвард Лео забелязва таланта на младия сътрудник на изданието и го изпраща като кореспондент в Съединените щати. Хрониките от Америка са подписани с псевдонима Литвос и всъщност спасяват вестника от тежка финансова криза (по-късно излизат под заглавие „Писма от пътуването до Америка“, 1878). Политически ангажимент, пътешествия Докато живее в Калифорния (1876 – 1878), Сенкевич опитва да създаде земеделска комуна с приятели, също полски емигранти. Всичките му следващи пътешествия в чужбина ще бъдат свързани с разнообразни и необичайни обстоятелства. През 1879 г. Сенкевич посещава различни европейски страни, полагайки грижи за своята болна от туберкулоза съпруга (Мария Шеткевич, починала през 1885 г.). През 1886 г. прави обиколка из Константинопол, Атина, Неапол и Рим (по пътя спира за общо пет дни и в Русе и Варна). През 1888 г. попада в Испания, а през 1890 г. дори се присъединява към ловна експедиция в Занзибар. Творчески апогей 80-те години на 19 век са време на най-голямата слава на писателя Сенкевич. Тогава авторът се включва активно и в благотворителни и патриотични акции. През 1882 г. става съучредител на Касата на името на Юзеф Мяновски, а през 1889 г. основава стипендия на името на Мария Сенкевич за творци и писатели, болни от туберкулоза, както и противотуберкулозен санаториум в Закопане. През 1899 – 1900 г. е председател на варшавската Литературна каса. През 1904 г. публикува анонимно „Отворено писмо на един поляк до руския министър“, в знак на протест срещу полицейския произвол в полските земи под имперска власт. През 1905 г. става съосновател на просветната организация Полска Мачеж Школна и до 1907 г. ръководи нейния надзорен съвет. През 1906 г. публикува отворено писмо до пруския крал и немски император Вилхелм II, осъждайки преследванията на поляци на територията на Прусия. През 1908 г. Сенкевич организира международна анкета „Прусия и Полша“, в която няколко десетки европейски общественици порицават берлинската репресивна политика спрямо поляците. От избухването на Първата световна война Сенкевич се установява в Швейцария, където организира с други полски патриоти Генерален комитет за подпомагане на пострадалите от войната в Полша. Умира на 15 ноември 1916 г. във Вьове. През 1924 г. тленните му останки са пренесени във Варшава и положени в катедралата „Св. Йоан Кръстител“. Творчество Първоначално Хенрик Сенкевич се утвърждава в полето на новелистиката, редом с друг емблематичен автор от същия период, Болеслав Прус. Темите в кратките му произечески творби могат да се разделят в три главни групи: тежката емигрантска участ и носталгията по дома на поляците в Америка („За хляба“, „Пазачът на фара“); окаяният селски живот („Скици с въглен“, „Бартек победител“); детската беззащитност („Янко музикантът“). Исторически романи Несъмнен връх в творческия път на Сенкевич са неговите исторически романи. Първите отзиви на критиката за тях са нееднозначни. Романите първоначално излизат като подлистници в пресата и така си спечелват огромна популярност. За пръв опит в жанра се смята разказът „Татарски плен“ (1880). В романовата трилогия „С огън и меч“ (1884), „Потоп“ (1886) и „Пан Володиовски“ (1888) Сенкевич въвежда печелившата уолтър-скотовска схема на баланс между историческата и авантюрната сюжетна линия. Характерна за трилогията е връзката между съдбата на индивида и държавата. Авторът акцентира главно върху военните стълкновения през втората половина на 17 век: въстанието на Хмелницки, шведското нашествие, битките с турците. Във всеки от трите романа наред с фикционалните персонажи е обрисуван и конкретен национален герой (Йереми Вишньовецки, Стефан Чарнецки, Ян Собиески). Със сходен белетристичен метод Сенкевич подхожда и към следващия си изключително успешен роман – „Quo vadis“ (1896). Тук съвестното реконструиране на римската история и на автентичния живот в империята върви ръка за ръка с личните перипетии и гоненията срещу първите християни. Романът печели определението „християнски бестселър“ и хвалебствия от Ватикана. Като шедьовър на своя живот Сенкевич подготвя романа „Кръстоносци“ (1900), посветен на Грюнвалдската битка. В началото на 20 век писателят замисля създаването на нова трилогия, от която успява да публикува само „На полето на славата“ (1906). Творчество за деца Известната в България като „Стас и Нели“ детска повест на Сенкевич носи оригиналното заглавие „През пустини и джунгли“ (1912) и разказва приключенията на взетите в плен от арабите полско момче Стас Тарковски и английско момиче Нели Раулинсън, които успяват да избягат от своите похитители и поемат през джунглата и пустинята да търсят спасение... Признание Тачен и обичан още приживе, през 1900 г. Хенрик Сенкевич е почетен с тържествено честване на 25-годишния му творчески юбилей. В знак на признателност полската общественост му дарява имението Обленгорек край Келце, купено с пари, събрани чрез подписка. Световното признание идва с Нобеловата награда от 1905 година, но далеч не спира дотук: Сенкевич става почетен доктор на Ягелонския (1900) и на Лвовския университет (1911), член на Краковската академия на науките (1893), на Варшавското научно дружество (1907), на Царската академия на науките в Петербург (1896), на Чешката академия в Прага (1900) и на Сръбската академия на науките (1906), както и почетен гражданин на Лвов (1902).", "version_id": "8891361762714876424"},
{"wikidata_id": "Q368976", "text": "Рене Огюст Кайе Ранни години (1799 – 1815) Роден е на 19 ноември 1799 година в Мозе сюр льо Миньон, департамент Дьо Севър, регион Поату-Шарант, Франция, в бедно семейство. Баща му, Франсоа Кайе, работи като хлебар, но четири месеца преди раждането на Рене е обвинен в дребна кражба и е осъден на 12 години тежък труд в наказателна колония в Рошфор, където през 1808 г., на 46-годишна възраст, умира. Майката му, Елизабет Лепин, умира три години по-късно през 1811 на 38-годишна възраст. След като остава сирак на 11 години, за Рене и неговата 18-годишна сестра Селестре се грижи баба им. Пътешествия в Западна Африка (1815 – 1828) След прочитането на „Робинзон Крузо“ от Даниел Дефо, едва на 16 години, Кайе напуска дома си и се записва като член на екипаж на френски военен кораб, плаващ в Сен Луи на брега на днешен Сенегал в Западна Африка, където съвършено изучава арабски език и се запознава с бита и обичаите на местните жители. След това Кайе прекосява Атлантическия океан и посещава Гваделупа. Две години по-късно, през 1818 г., отново се завръща в Западна Африка, като придружава британска експедиция през пустинята Форло до Бакел на река Сенегал. За известно време се връща във Франция, но през 1824 отново е в Сенегал. По това време Френското географско дружество определя голямата сума за онова време от 10 хил. франка, за този който успее да се добере до центъра на арабската търговия в Западна Африка – Тимбукту, от която оферта бедния Кайе живо се заинтересува. Прекарва осем месеца северно от река Сенегал, където живее сред местните маври и се запознава основно със законите и обичаите на исляма. След завръщането си представя своя проект пред френския управител на Сенегал, но той не е приет и Кайе отива в Сиера Леоне (тогава британска колония) и се хваща на работа като надзирател в плантация за индиго. На 19 април 1827 г., с 2000 франка в джоба и преоблечен като мюсюлманин, Кайе се присъединява към един арабски керван с версията, че е арабин от Египет отвлечен от френските власти в Сенегал и искащ да се върне в родината си. Преминава през платото Фута Джалон достига до Куруса (10°37′ с. ш. 9°52′ з. д.10.616667° с. ш. 9.866667° з. д., на река Нигер) и оттам тръгва на изток, а след това на север и достига до Джене (14°00′ с. ш. 4°30′ з. д.14° с. ш. 4.5° з. д., на река Бени). След това по реките Бени и Нигер на 20 април 1828 след едногодишно пътуване (пет месеца прекарва на едно място поради сериозно заболяване) се спуска до Тимбукту. След като прекарва две седмици (20 април – 4 май) в Тимбукту се присъединява към търговски керван и става първият европеец, който пресича Сахара от юг на север до Мароко, като открива източната част на пясъчната пустиня Ел Джуф, платото Ел Еглаб (580 м), пустинята Ерг Игиди и оазисите Араван, Таудени и Тафилалет. На 12 август преминава през Фес и през есента на 1828 завършва експедицията си в Танжер, а оттам се завръща във Франция. Следващи години (1828 – 1838) След завръщането си в Париж Кайе представя пред Френското географско дружество неопровержими доказателства за посещението си в Тимбукту и получава своите 10 хил. франка, но не изпитва особена радост. Той е особено разочарован от Тимбукту – приказния град, който той така се стреми да достигне изглежда особено неприятно: кални тесни улички, занемарени къщи, дрипаво облечени жители, мръсни и грозни пазарни площади. Преди него Тимбукту е посетен от още двама европейци Мунго Парк през 1805 и Александър Гордън Ленг през 1826, но само Кайе успява да се върне жив от там. През 1830 излиза книгата му „Journal d'un voyage á Tembouctou et à Djenne dans l'Afrique centrale“ (Vol. 1 – 3, Paris, 1830) и е признат за първия европеец, който успява да пресече Африка от юг на север, от Гвинейския залив до Средиземно море. Кайе се оженва и се оттегля в Ла Грипери Сен Симфориан, близо до родното му място, където на 17 май 1838 година умира от туберкулоза на 38-годишна възраст.", "version_id": "1190275605374602612"},
{"wikidata_id": "Q1814021", "text": "Банков кредит Банковият кредит е един от основните видове сделки, извършвани от всяка банка в процеса на нейната икономическа дейност. Той представлява договор, по силата на който банката отпуска на заемателя парична сума за определена цел и при уговорени условия и срок, а заемателя – да ползва сумата, съобразно условията и да я върне преди изтичане на срока, като едно от условията по договора е начисляването на лихва. Кредит и банков кредит Всяка фирма в процеса на своята икономическа дейност се нуждае от оборотни средства, за да продължи функционирането си. Понеже тя е рискова организация и финансовите ѝ резултати са променливи, тя не винаги е в състояние да си осигури необходимите ресурси. Затова понякога се налага привличането на чужди средства (т.нар. заем или кредит). Аналогично понятието кредит се отнася и за домакинствата – за да си осигурят необходимите условия за живот, при недостатъчен размер на спестяването (или липса на такова) или при недостатъчен разполагаем доход, може да се наложи използването на кредит за потреблението. От друга гледна точка, кредитът може да се разгледа като категория на обръщението на парите. Размяната в този случай се извършва срещу обещание, че ще се осъществи плащане в по-късен период. Това е и неговата най-важна черта, която е свързана с определен риск за кредитора. В развитото пазарно стопанство кредитът е особено важно икономическо явление. Дори може да се твърди, че пазарната икономика в значителна степен е основана на кредита. В днешни дни най-значителна част от понятието кредит има т.нар банков кредит, който освен като икономическа категория може да се разгледа и като неизменна част от услугите на всяка банка. Според различните си потребители, банките предлагат и различни видове кредити. Нормативна уредба на банковия кредит Уредбата на банковия кредит по действащото законодателство е разпокъсана в множество законови и подзаконови нормативни актове. Такива са както актовете на банковото законодателство – ЗБНБ , ЗКИ и наредбите по прилагането им, така и актовете на общото търговско и гражданско законодателство. Основни видове банкови кредити Банковите кредити се класифицират по различни критерии, които обикновено отговарят на условията по договора за банков кредит. В зависимост от начина на ползване и погасяване По този критерий се разграничават кредити, които се ползват наведнъж (изцяло) или на траншове (на части). Съответно и погасяването им може да бъде еднократно или разсрочено във времето (на отделни погасителни вноски). По искане на клиенти банките издават банкови гаранции или поемат други условни ангажименти понякога при липсата или наличието само на частично парично обезпечение. В такива случаи банковата практика познава т.нар. банков кредит „под условие“. Условието се изразява в настъпване на едно бъдещо несигурно събитие реализиране на задължението на банката да плати по поетия от нея условен ангажимент.", "version_id": "920961662626010127"},
{"wikidata_id": "Q1290582", "text": "Милован Милованович Кратка биография Милованович придобива докторска степен по правни науки в Париж. Впоследствие той става професор в Белградския университет и в това си качество изработва либералната конституция от 1888 г. Две години по-късно е назначен за държавен секретар във външното министерство на Сърбия, а през 1896-1897 г. служи като министър на правосъдието. Като привърженик на опозиционната Радикална партия и противник на режима на Александър Обренович, през 1899 г. Милованович е осъден задочно на 2 години затвор. По онова време той е извън страната. През 1900 г. властите позволяват на Милованович да се завърне в Сърбия и да заеме отново правителствена служба. Година по-късно става министър на икономиката и допринася за написването на нова сръбска конституция. От 1908 г. Милованович е министър на външните работи, а от юли 1911 г. до смъртта си е министър-председател на Сърбия, като запазва ръководството над външното ведомство. По време на кризата около анексирането на Босна и Херцеговина успява да избегне въоръжен конфликт с Австро-Унгария и повежда политика на сближение с България. Тази политика води до подписването на българо-сръбския договор от 29 февруари (13 март по нов стил) 1912 г., станал гръбнак на Балканския съюз срещу османската империя.", "version_id": "1648199804470607521"},
{"wikidata_id": "Q60676022", "text": "Йохан III фон Финстинген Йохан III фон Финстинген (на немски: Johann III, Graf von Vinstingen; * пр. 1377; † сл. 1443) е граф на Финстинген в регион Лотарингия, господар на Финстинген и Фалкенщайн. Той е син на Буркард I фон Финстинген, господар на Финстинген-Шьонекен († 20 март 1377) и втората му съпруга Бланшефлор фон Фалкенщайн († сл. 10 юни 1379), наследничка на Бетинген и Фалкенщайн, дъщеря на Йохан фон Фалкенщайн, бургграф на Ройланд, губернатор на Люксембург († 1351) и Хелвис де Круне фон Велденц († 1334/1346). Внук е на Хайнрих I „Стари“ фон Финстинген, господар на Финстинген и Фалкенберг († сл. 1 декември 1335) и Валбурга фон Хорбург († 1362). Брат е на Буркхард II, господар на Финстинген († сл. 1389), женен за Елизабет фон Раполтщайн († 1381). Йохан III граф фон Финстинген умира след 1443 г. и е погребан в Бетинген на Прюм.", "version_id": "16570841436993131295"},
{"wikidata_id": "Q5423683", "text": "ФК Партизан (Червен бряг) История и успехи Идеята за създаване на футболен клуб в град Червен бряг се заражда през 1918 г. Първоначално отборът се състезава под името „Сила“, а през 1933 г. е прекръстен на „Локомотив“. Под това име отборът играе до края на Втората световна война, когато местни футболни деятели предлагат тимът да бъде преименуван на „Партизанин“. С това име са свързани и най-големите успехи на червенобрежкия футбол. През сезон 1964/65 „Партизанин“ завършва на 1-во място в зона „Янтра“ и достига до бараж за влизане в „Б“ група с първенеца на съседната зона „Огоста“ – „Локомотив“ (Мездра). В първата квалификационна среща на 3 юли 1965 г. „Локомотив“ побеждава с 2:0, а в реванша на 10 юли постига нова победа – 0:1. През сезон 1975/76 тимът достига до 1/48 финал в турнира за Купата на България, загубен от отбора на „Асен Балкански“ (Белоградчик) с 2:4. През сезон 1981/82 отборът се класира на 1-во място в Северозападната В група и печели промоция във втория футболен ешелон. Тимът играе 1 сезон в „Б“ РФГ. Съставът за паметния сезон е следният: Николай Илиев, Людмил Чочов, Цветан Каменов, Иван Кочев, Пламен Брезоев, Любомир Николаев, Цветан Цветанов, Солидар Кисьов, Любен Куновски, Крум Първанов, Петромир Томов, Кръстю Лулчев, Любен Митев, Димитър Ангелов, Кънчо Христов, Реджеб Нафъзов, Митко Тодоров, Красимир Хинов и Павел Малинов. След края на злополучния сезон 1982/83, отборът е преименуван на „9 май“ (Червен бряг), но носи това име едва 2 сезона, след което е възстановено старото наименование на тима – Партизанин. През сезон 1993/94 „Партизанин“ достига до 1/48 финал в турнира за Купата на България, където губи от втородивизионния „Локомотив“ (Мездра) с 0:1 (след прод.). В първия кръг „Партизанин“ отстранява друг представител на „Б“ РФГ – „Дунав“ (Русе) с 1:0 (след прод.). През 1996 г. клубът е преименуван на ФК „Червен бряг“ (Червен бряг). След силни 2 поредни сезона в А ОФГ, „Червен бряг“ печели промоция във В Група, в която се състезава в периода 1999 – 2002 г. През сезон 99/00 отборът завършва на 13-та позиция. По-интересното в случая е, че клубът завършва на 3-та позиция в класацията за най-силен домакин, губейки едва 3 срещи на свой терен. През следващия сезон тимът завършва на 14-та позиция, която му осигурява още един сезон в групата. Очакванията за силна година обаче се оказват напразни. Отборът така и не успява да завърши сезон 01/02. Финансовият колапс на тима, чийто спонсори пренасочват финансовата си помощ към други футболни отбори в областта, принуждава ръководството да изтегли отбора от по-нататъшно участие в групата. В продължение на 5 години град Червен бряг не разполага с футболен отбор. По същото време юношеските формации на треньора Илиян Здравков печелят награда след награда. Община Червен бряг обаче не може да осигури издръжка за мъжки състав. През 2006 г. ръководството на местния завод на „Палфингер“ подема инициатива за възстановяване на червенобрежкия футбол. Взето е решение за създаване на нов футболен клуб. След проведени разговори с представители на Община Червен бряг, ръководството на „Палфингер Продукционстехник България“ ЕООД решава новият тим да не наследява наименованието на ФК „Червен бряг“, а да играе с името на многонационалния концерн „Палфингер“, който е и основен спонсор на тима. Новосъздаденият футболен клуб се състезава в продължение на 3 години и въпреки финансовите проблеми, с които трябва да се бори спонсорът – червенобрежкият завод на „Палфингер“, успява да завърши успешно сезон 2008/2009. След края на сезона става ясно, че издръжката на клуба не може да бъде продължена и ръководството на отбора стартира преговори с представители на Община Червен бряг за предоставяне на финансова подкрепа от страна на общината. Димитър Димитров и Стоян Георгиев провеждат поредица от срещи с кмета на Община Червен бряг инж. Данаил Вълов, на които обсъждат евентуално обединение на юношеската формация на ФК „Червен бряг“ и мъжкия състав на ФК „Палфингер“. Месец преди началото на сезон 2009/2010, двете ръководства стигат до споразумение. Двата клуба са обединени и е взето решение новият тим да се състезава под името ОФК „Червен бряг“ (Общински Футболен Клуб „Червен бряг“). Въпреки слабото начало на сезон 2009/2010, 11-то място след първия полусезон, отборът на ОФК Червен бряг завършва шампионата на четвърта позиция в крайното класиране, само на точка от третия ФК „Ювентус“ (Малчика). След доброто представяне на тима през пролетния полусезон, от регионалния съвет на БФС в Плевен предлагат промоция на червенобрежкия клуб във В АФГ. Ръководството на ОФК Червен бряг все пак взима решение тимът да продължи участието си в А ОФГ и през следващия сезон. Година по-късно, през сезон 2010/2011, играчите на старши треньора Илиян Здравков завършват на второ място в класирането с актив от 61 точки, изоставайки само на 2 точки от лидера ФК Пелезо (Пелишат). Двата отбора водят ожесточена борба през целия сезон, но в края на сезона тимът от Пелишат ликува, въпреки допуснатите 2 загуби от Червен бряг. След отказа на ФК Пелезо от участие в Северозападната В Група през сезон 2011/2012, отборът на ОФК Червен бряг получава правото да представлява А ОФГ Плевен в третия ешелон. Този път ръководството на тима потвърждава участието. На 14 август 2012 г., на проведено Общо събрание на ОФК Червен бряг, делегатите, позовавайки се на резултатите, получени по време на едномесечно интернет допитване до гражданите на Община Червен бряг, взимат решение за промяна наименованието на футболния клуб. На 29 октомври Плевенският окръжен съд приема промяната на наименование и от началото на пролетния полусезон на сезон 2012/2013 футболният отбор на град Червен бряг се състезава под името „Партизан“. Сезон 2012/2013 е най-силният в съвременната история на „червенобрежкия“ тим. „Партизан“ приключва сезона на 3-то място в крайното класиране. Освен купата за трето място в Северозападната В група, отборът печели още 2 престижни трофея – за най-висока посещаемост на домакинските срещи, както и за голмайстор на Северозападната В група, спечелен от централния нападател на тима Стефан Христов. В рамките на календарната година, играчите на старши треньора Илиян Здравков добавят и още 2 трофея във витрината си, печелейки на 2 пъти турнира за Купата на Община Червен бряг. Стадион Футболният отбор играе своите срещи на стадион „Градски“ в град Червен бряг. Стадионът е с капацитет 1500 зрители и отговаря на изискванията на БФС за провеждане на футболни срещи от първенствата на „Б“ и „В“ футболните групи. Съоръжението разполага с добре изградена инфраструктура и възможности за преки телевизионни излъчвания на срещите с осигурен достъп до множество обособени точки за позициониране на телевизионни камери. За всички радио и телевизионни екипи е осигурен и достъп до интернет. Контакти Адрес: гр. Червен бряг, ул. „Иван Асен“, No. 28, Лице за контакт: Ангел Стоянов – Председател на УС", "version_id": "16814618734456680232"},
{"wikidata_id": "Q86920", "text": "Текстов файл Текстов файл (на английски: Text file) е вид файл, съдържащ последователност от редове с електронен текст. Всеки ред се състои от символи, значението на които се определя от специална таблица, наречена кодова таблица. Редът винаги трябва да завършва със специален знак за нов ред. Този знак може да бъде представен като един или няколко символа в зависимост от операционната система. Един символ може да се състои от 1, 2, 3 или 4 байта. Макар че съдържанието му е текст, текстовият файл може да съдържа и други символи в зависимост от компютърната програма. Най-общо компютърните файлове се делят на текстови и бинарни. Съхранение на информация Поради простотата си текстовите файлове често се използват за съхранение на информация. Ако в текстов файл настъпи повреда на данните, често възстановяването им е по-лесно. Недостатък при тях е че съхранената информация често заема повече място, отколкото е стриктно необходимо. За прочитането на един прост текстов файл не е необходимо наличие на метаданни които да помогнат за интерпретацията и затова е възможно да има текстов файл без данни, т.нар. zero byte file. За да бъде прочетен един текстов файл правилно, за него трябва да бъде използвана правилната кодова таблица. Обикновено програмите откриват правилната кодова таблица автоматично, но понякога е необходимо потребителят да посочи необходимата таблица. Различните кодови таблици имат различни възможности. Най-проста таблица е ASCII. За да могат да се поддържат писмености, различни от латиницата, както и някои специални символи, е създаден стандартът Unicode. Съществуват няколко негови реализации, като най-популярна е кодовата таблица UTF-8. Текстовите файлове често се използват за конфигурационни файлове или текстови документи (например HTML документ). Понякога за обозначаване на текстов файл се ползва име, завършващо на .txt, .html, .xml, .c и др.", "version_id": "13888996979495510746"},
{"wikidata_id": "Q4329398", "text": "Разголената с цигулката Сюжет „Разголената с цигулката“ е последната картина на току-що починалия модерен и скъп художник абстракционист Пол Сороден. В апартамента му в Париж неговият камериер Себастиян (Георгий Менглет) приема по телефона съболезнованията. Неочаквано в квартирата нахлува кореспондентът на списание „Life“ Клинтън Преминджър Джуниър (Евгений Весник). Той се опитва да изкопчи от Себастиян информация за живота на художника, използвайки събраните сведения за самия камериер – мошеник и авантюрист. Себастиян цинично признава всички факти, но след това хладнокръвно изхвърля журналиста. След погребението в апартамента пристигат близките на художника: съпругата му Изабел, изоставена от него преди 25 години, но никога не му дала развод, дъщеря му Джейн (Нина Архипова), синът му Колин (Владимир Ушаков) със своята съпруга Памела (Галина Степанова) и изкуствоведът и бизнесмен Джейкъб (Александър Денисов). Всички те прекрасно симулират своята скръб. Джейкъб патетично вещае за три периода в творчеството на Сороден. Себастиян отваря пред тях писмо, адресирано до него от художника, в което Сороден пише, че никога не е рисувал сам картините си. Близките са в шок. Те се опитват да купят мълчанието на камериера. Същия ден един след друг апартамента на художника посещават някои доста интересни личности – руската княгиня Анна Павликова (Валентина Токарская), импулсивната вариететна танцьорка Чери-Мей Уотъртън (Олга Аросева) със своя горилоподобен придружител Фабрис (Анатоли Папанов) и тъмнокожият религиозен сектант от Ямайка Обадая Павелин. Всеки един от тях показва на семейството копие от писмо на Пол Сороден, в които той признава авторството на въпросната персона на неговите картини, впоследствие издигнати до ранг на шедьоври от изкуствоведите. Всеки от тримата изразява готовност при определени условия да предаде своето копие от писмото на семейството на художника и да запази неговата тайна. Прибягвайки до подкупи, опит за похищение и психологически натиск, Себастиян и Фабрис успяват да се сдобият с трите копия на писмото и да ги унищожат. Себастиян прави презентация пред американски журналист на последната картина на Сороден – „Разголената с цигулката“, след което го изпраща. Събралите се членове на семейството с истеричен смях разглеждат поредния шедьовър на абстрактната живопис. Себастиян със сериозен тон им съобщава, че тази картина, както още 30 скрити от него картини, принадлежи към четвърти, неизвестен период от творчеството на художника – неоинфантилизъм. Всичките произведения, създадени от 14-годишния син на Себастиян, но подписани от Сороден, могат да бъдат продадени на семейството срещу крупна сума. В гнева си Джейкъб заплашва да направи обществено достояние всичките дела на камериера-мошеник. Във финалния монолог Себастиян обяснява, че неговото разобличаване ще навреди на репутацията на Джейкъб и ще доведе до разоряването на семейство Сороден. Също така ще докара до отчаяние хиляди неталантливи художници, които се увличат по съвременното изобразително изкуство. Притесненият Джейкъб кани на среща в своя офис Себастиян и заедно с другите присъстващи с благоговение разглеждат картината „Разголената с цигулката“.", "version_id": "314785671827543738"},
{"wikidata_id": "Q1368052", "text": "Вестфлетерен (бира) История Траписткото абатство „Sint-Sixtus“ се намира в селището Вестфлетерен, в близост до Ieper и Poperinge, в Северна Белгия, община Влетерен на провинция Западна Фландрия. Абатството е част от Ордена на цистерцианците на строгото спазване. Монашеската общност е създадена като приорат през 1831 г. от отшелника Jan-Baptist Victoor и монаси от френското абатство „Sainte Marie du Mont des Cats“ на мястото на малък параклис, по името на който по късно манастира получава и името си. През 1839 г. е създадено начално училище, през 1840 г. е построена „старата църква“, през 1871 г. приоратът става абатство. Монашеската общност брои 23 монаси през 1835 г. и 52 през 1875 г. През 1850 г. 16 монаси основават манастира „Notre-Dame de Scourmont“ в близост до Шиме, а през 1858 – 1860 г. около двадесет монаси са изпратени в Канада. През Първата световна война стотици бежанци и почти 400 000 съюзнически войници живеят в и около абатството. Втората световна война също е трудно време за абатството и в икономически и в духовен аспект. След войната абатството бързо се възстановява от военните лишения и укрепва. През 1964 г. се изгражда къща за гости. През 1968 г. е построена и новата църква на абатството. Данни за пивоварната са документирани за първи път на 15 юни 1838 г., като в документи на общността се посочва, че са изразходвани 919 франка за покупка на стара пивоварна. През май 1839 г. пивоварната получава лиценз за производство на бира и през същата година е сварена първата бира. Бирата започва да се продава на пазара от 1877 г. С течение на годините пивоварната е обновена досега пет пъти. През 1946 г. абатството сключва споразумение с пивоварната „Sint-Bernardus“ във Watou за производство на трапистка бира по рецепта на абатството. Между 1946 и 1992 г., „Sint-Bernardus“ произвежда бирата по лиценз с марката „Sint-Sixtus Abt“, с алкохолно съдържание 12 %. След сключване на споразумението капацитетът на пивоварната е ограничен на около 3500 хектолитра бира – за собствени нужди и за гости на манастира и ограничени количества за продажба. Всички бирарии и ханове, собственост на манастира, с изключение на кафето „In De Vrede“, в предната част на манастира, са продадени. През юни 2005 г. американският уеб сайт RateBeer.com обявява Westvleteren Abt 12 най-добрата бира на света. Същата бира печели първото място в класацията и през 2006, 2007 , и 2010 г. Както при всички други трапистки пивоварни, приходите от бирата са предназначени за финансова подкрепа на абатството и за благотворителност. Производство Westvleteren е най-малката трапистка пивоварна. Годишното производство по данни за 2010 г. е 4750 хектолитра. Въпреки увеличаване на търсенето на техните бири, монасите не желаят да произвеждат по-големи количества. Предвид ограниченото производство бирата се продава само в магазина на абатството и то след предварителна резервация, и в кафенето до абатството „In De Vrede“. Бирата се прави от вода, ечемичен малц от различни сортове двуредов ечемик, хмел от местни производители от областта на Poperinge, захар и бирени дрожди. Производствения процес преминава през няколко етапа. След смилане на ечемика, следва варене на образуваната малцова каша и филтрация, за да се отделят твърдите неразтворими съставки. Към филтрираната течност се добавя захар и се кипва до температура 100 º C. Следва охлаждане, добавяне на дрожди и ферментация при температура 20 – 26 º C и отлежаване в резервоари за период най-малко три седмици. Без допълнително филтриране бирата се изпомпва в голям буферен резервоар, където за пореден път се добавят захар и свежи дрожди, така че да предизвикат повторната ферментация в бутилките. Накрая бирата се бутилира в стъклени бутилки. Бутилиращата инсталация на пивоварната е с капацитет 12000 бутилки на час. Касите с бутилирана бира се съхраняват в складовете от една до две седмици, за да приключи вторичната доферментация в бутилките, след което бирата е готова за пазара.", "version_id": "7142547318739603692"},
{"wikidata_id": "Q321955", "text": "Споразумение за Проливите Споразумението за Проливите са тайни договорености от март 1915 година между страните от Тройното съглашение - Русия, Великобритания и Франция - за териториални промени в Близкия изток след края на Първата световна война. Според споразумението Русия трябва да получи контрол върху Черноморските проливи. Константинопол остава според клаузите на споразумението за Русия, срещу което Англия и Франция получават останалото османско наследство в Мала Азия. След октомврийската революция, Ленин подписва (3 декември 1917 г.) обръщение към мюсюлманите, с което разгласява за съществуващото секретно споразумение - с цел да дискредитира най-вече сваленото временно правителство на Александър Керенски. През 1917 г. валидността на споразумението е потвърдено от западните съюзници пред министъра на външните работи на временното руско правителство - Павел Милюков.", "version_id": "14500059288482985186"},
{"wikidata_id": "Q9010499", "text": "Джаклин Беърд Биография и творчество Джаклин Беърд е родена на 1 април в малко селце в Нортъмбърланд, Англия, където отраства. От малка е запален читател и още на 11 години печели награда за свое съчинение в училище. След завършване на езикова девическа гимназия учи в Оксфордския университет, където получава диплома по педагогика. След дипломирането си постъпва на държавната служба в тогавашния пощенски департамент. След няколко години се премества на работа като рецепционист в петзвезден хотел в Шотландия и пътува на туристически дестинации в чужбина в продължение на няколко години. Среща съпруга си Джим, когато е на 18 години, и се омъжва за него след 8 години, когато се завръща да живее в родното си място. Двамата имат двама сина. Обичайки винаги романтичната литература и екзотичните места, тя се насочва към писането на любовни романи, когато синовете ѝ тръгват на училище и има свободно време. Първият ѝ роман „Dark Desiring“ е публикуван през 1988 г. Той получава много добри отзиви от читатели и критика и дава старт на писателската ѝ кариера. Джаклин Беърд живее със семейството си в Нортъмбрия.", "version_id": "1486206347800481697"},
{"wikidata_id": "Q1263313", "text": "Миодраг Коядинович Биография Роден е в Неготин през 1961 г. Участва в академични изследвания, обучение и преподаване в Канада, Сърбия, Норвегия, Холандия, Унгария и Китай (включително Макао). След 2005 г. е преподавал в три университета и две висши училища в Южен Китай. Негови текстове са публикувани в 26 страни на английски, сръбски, френски, руски, китайски, португалски, нидерландски, иврит (еврейски), унгарски, словенски и фризийски. Участвал е в няколко документални филма и е бил тема на един. През 2015 г. две от книгите му излизат през същия месец (октомври) в двата края на света, в Хонг Конг и Калифорния. През 2016 г. е един от носителите на литературната награда Ламбда. През 2017 г. е бил гост на фондация „Следваща страница“ в София за един месец, чрез обмен на писатели от Югоизточна Европа, организиран от Traduki.", "version_id": "1047673946386601414"},
{"wikidata_id": "Q12299245", "text": "Чужда мисионерска дейност в Търново Чуждата мисионерска дейност в Търново в средата на ХІХ век е свързана със засиленото присъствие на чужденци по търговски, политически или дипломатически поводи. След 1840-те години Търново става обект на чуждестранен интерес, породен от развитие на занаятите, в това число на бубарството. С униатското движение движение в града започват да се застояват за по-дълъг преиод италианци, унгарци, австрийци. Някои от тях поддържат тесни връзки с местни търговци като Ангел Попов, Никола Златев, Стефан Карагьозов. В броя на вестник „България“ от 20 юни 1859 г. се коментира пристигането на цяла група италианци и французи по търговията с пашкули. Налице са сведения за посещения от официални лица – дипломати, пратеници със специална мисия като писателя Ламартин, маршал Молтке, проф. Виктор Григорович, пътешественика-географ Феликс Каниц. Те си тръгват с прекрасни впечатления. През 1850 и 1860-те години чуждото присъствие се засилва. Избухнала е Кримската война (1853-1856). Търново става обект на засилена мисионерска пропаганда. В града се заселват няколко фамилии протестанти. Един от най-активните католически мисионери е Евгений Боре, представител на Центъра за разпространение на вярата със седалище Париж. След като престоява в Търново няколко дни, заминава за Свищов. Посещава Българо-славянското училище, разглежда от високо местоположението на Търново. Взема портрети на няколко национални носии, селски българи, някои стари монети. Проф. Николай Генчев определя мосю Боре така: \"големият духовник, дипломат и политически деец, великолепният публицист и тънък теолог Евгений Боре, който след това е избран за генерален секретар на Ордена на лазаристите, а по-късно и за негов ръководител.\" Архиепископ Брюнони и Евгений Боре са централни фигури на католическата пропаганда през 1850-те и 1860-те години, насочена към България, с център Цариград. С нея се заема Драган Цанков. Родом от Свищов, той прави опити да се вгради в живота на търновското общество. Подпомага създаването на обществено заведение за срещи и развлечения, читалня, в която се получават излизащите в Цариград вестници, търси пътища за откриване на печатница, интерисува се от учителско място и налага редактирания от него вестник \"България\". Масираната кампания на униатите предизвиква колективна реакция на търновчани. Те правят постъпки пред тогавашния каймаканин за изгонването на пришълеца Драган Цанков, документирана във вестникарска дописка. Каймаканинът Хасан Тахсен паша строго предупреждава Драган Цанков да си тръгне с чест. И той напуска Търново. Гражданството оказва натиск и върху Пандели Кисимов да преустанови заниманията си \"като ревностен настоятел и специален кореспондент\" на вестник \"България\". В лицето на група ревности националисти и християни, съставена от Димитър х. Ничов, Кръстьо Момчоолу, Евстати х. Николов, Стефан Карагьозов, Атанас х. Николов, Георги Кабакчиев и учителите Никола Михайловски и Никола Златарски, му поставят категоричното условие да прекъсне всякакви връзки с Драган Цанков и неговото издание. Отличава се присъствието и на английската дипломация в Търново. В „Цариградски вестник“, бр. 126 от 20 юни 1853 г. е поместено съобщение, че полковник Нил, британски консул в България, \"е преместил столнината си в Търново. Досега той се нахождаше във Варна. На мястото му отиде през тези дни г-н Стенли\". \"Цариградски вестник\" от септември 1853 г. съобщава, че \"на 7 септември дойде в Търново и на 10 си замина испанският генерал Прим и английският консул г-н Нил, като прегледа въздигнатите табии /крепости/ около града.\" През 1861 г. д-р Албърт Лонг - представител на Английското библейско дружество, прекарва продължително време в Търново. Сближава се с Евгения Кисимова и брат ѝ Пандели Кисимов. Неговата голяма заслуга е, че ангажира Петко Славейков при превода на Светото писание на български език. Изгонването на Драган Цанков от каймаканина Хасан Тахсен паша заварва д-р Лонг в Търново. Той бърза да се разграничи от прокатолическите усилия на водача на българските униати. След като напуска Търново, д-р Лонг продължава да поддържа приятелски отношения с Евгения Кисимова, да обсъждат културния и обществен живот. Като редактор на „Зорница“ мисионерът го разпространява и в старата столица.", "version_id": "2051658791118696244"},
{"wikidata_id": "Q198419", "text": "Електростал География Отстои на 38 километра източно от столицата Москва и южно от гр. Ногинск. Населението на града е 157 409 души (1 януари 2014). История Счита се, че градът е основан през 1916 г., когато започва строителството (с помощта на 6 хил. мобилизирани селяни) на 2 завода – електрометалургичен и оръжеен, и възниква село Затише (Затишье). Свързан е с железопътна линия и се открива гара Затише (1925). Получава статут на град през 1938 г. Други Сред основните предприятия в града са Металургичен завод „Електростал“, машиностроителен завод, завод за тежко машиностроене, химико-механичен завод „Н. Д. Зелински“, домостроителен комбинат и др. Висше образование в Електростал се предлага от Новия хуманитарен институт, 2 института-филиала и 6 филиала на висши училища. В града действат историко-художествен музей, изложбена зала, 6 културни центъра, 3 кинотеатъра.", "version_id": "6153334872334496702"},
{"wikidata_id": "Q573211", "text": "Покръстване на русите Покръстването на русите (на руски: Крещение Руси – Покръстване на Рус/русите) в християнската вяра се случва през Х век. Общоприето е, че това се случва при управлението на княз Владимир I на Киевска Рус, като традиционно събитието се отнася до 988 г. След като князът се покръства, християнството става държавна религия на Киевска Рус и целия руски народ. Предисторията на покръстването е започва много преди това. Ръкопис, известен като Йоакимовска летопис (Иоакимовская летопись), предава, че покръстителят на Киевска Рус княз Владимир приема християнството от българите. В ръкописа се разказва, че „българският цар Симеон Велики изпратил в Киевска Рус учени йереи (свещеници) и книги“. Вероятно тази мисия е осъществена или по времето на великия киевски княз Олег, с когото се предполага, че цар Симеон сключил някакъв военнополитически съюз, или при наследилия го негов син Игор I. Съпруга на Игор е Олга Киевска, първата християнка от управляващата династия Рюрик. По онова време княжески презвитер в Киевска Рус е Григорий, българин по народност. Олга не успява да утвърди християнството в Киевска Рус, но това се случва 30 години след нейната смърт. Самата Йоакимовска летопис не се приема еднозначно от руски и световни изследователи. Тя е публикувана частично от руския историк Василий Татишчев в труда му „История Российская“ (1768), който считал, че неин автор е първият новгородски епископ Йоаким Корсунянин (Херсонски, 988 – 1030), съвременник на покръстването. Според по-късни изследвания е по-вероятно автор да е руският патриарх Йоаким (1621 – 1690). Ръкописът е препис в 3 тетрадки на писанието на Йоаким Корсунянин. Основава се на критическо използване на писания от други автори, събрани от Йоаким Корсунянин. Те са предадени на Татишчев от неговия роднина Мелхиседек Боршчов (на руски: Борщов) – архимандрит на Бизюковия манастир (Смоленска област), през май 1748 г.", "version_id": "8460713676275739086"},
{"wikidata_id": "Q12279332", "text": "Ичо Вощарански Биография Дядо Ичо е роден в леринското село Вощарани, тогава в Османската империя. Присъединява се към ВМОРО и от лятото на 1899 година ръководи чета от 4 души. За район на действие има Чеганската планина около Сетино до началото на 1900 година, когато четата се разпада. Дядо Ичо е районен войвода на чета в Леринско по време на Илинденско-Преображенското въстание, действа в пункта Каймакчалан - Нидже планина, заедно с Лечо Настев и Дачо Георгиев, специалист по динамит.", "version_id": "17846612150318318264"},
{"wikidata_id": "Q53436", "text": "Болеслав I Храбри (Полша) Биография Болеслав I е първороден син на княз Мешко I и княгиня Добрава, дъщеря на Болеслав I Страшни, княз на Бохемия. На Гнезненския църковен събор от 1000 година е решено да се създаде архиепископство в Гнезно и епископства във Вроцлав, Колобжег и Краков. През 1002 година Болеслав I превзема областите Лужишко и Милско, а през 1018 година към Полша е присъединена територията на Червенските градове. Същата година в помощ на великия княз Святополк I полската армия превзема Киев. Първият полски крал умира на 17 юни 1025 година и е погребан в Познан.", "version_id": "5437126274051210561"},
{"wikidata_id": "Q60137", "text": "Екхарт Толе Биография Екхарт Толе е роден на 16 февруари 1948 г. в Люнен, Германия, с името Улрих Тьоле (на немски: Ulrich Tölle). Живее там до 13-годишната си възраст, когато се премества при баща си в Испания. На 19 години се премества в Англия. Дипломира се в Лондонския университет и работи известно време в Кеймбриджкия университет в сферата на супервизията. На 29-годишна възраст Екхарт Толе изживява, по негови данни, едно внезапно и радикално духовно пробуждане. Екхарт Толе описва това състояние, често като „Просветление“ наричано освобождение от идентифицирането със собствената личност в своята първа книга „Силата на настоящето“. Тъй като не е бил привързан към никоя религия или духовен учител, той се нуждае от години, за да интегрира това ново състояние в своето ежедневие. По-късно Екхарт Толе започва да работи индивидуално и в малки групи като духовен учител. До момента е публикувал четири книги. Първата му книга „Силата на настоящето“ е на първо място в бестселър-списъка на Ню Йорк Таймс и е преведена на над 30 езика. В своите книги Екхарт Толе употребява картини и мистични изказвания от различни духовни традиции, като например христянския мистицизъм или будизма, за да опише препоръчания от него път към вътрешната свобода или съответно към Просветлението. До момента Екхарт Толе е посетил множество държави, където е изнасял лекции. Промяната на името му от Улрих на Екхарт бива смятана от някои като намек към немския мистик Майстер Екхарт. Духовно учение Екхарт Толе не принадлежи към никоя религия. Също така той не проповядва строго дефинирано духовно учение или мироглед. Паралели на неговото учение се срещат преди всичко с Адвайта Веданта, с Даоизма и с Дзен-Будизма. За достигането на това състояние, което на запад обикновено се превежда като „Просветление“, Екхарт Толе дава почти без изключение точни методи и указания. По пътя си към едно по-дълбоко разбиране за това, какво се е случило, Екхарт Толе прочита множество духовни текстове и се среща с различни духовни учители. При едно докосване с Новия Завет той разбира значението на думите на едно по-дълбоко ниво. Той вижда дълбокото значение на думите, които произлизат от едно по-дълбоко състояние на съзнанието. Той твърди, че пряко и дълбоко е разбрал Бхагавад Гита и чувства силна любов към това произведение. По същия начин разбира мигновено и пряко учението, изложено в Дао Дъ Дзин. След това той започва да чете за будизма, и веднага разбира същността му. Той изпитва голяма любов към учението на Буда и Адвайта Веданта. Екхарт Толе прекарва известно време в различни манастири. Екхарт Толе е посещавал лекциите на различни духовни учители, които са му помогнали да разбере собственото си състояние. Първоначално е бил при Ахан Шумедо, будистки игумен. В Лондон [вероятно в средата на 1980] той прекарва известно време с Бари Лонг. Чрез разговори с него и просто чрез слушане той разбира същността на нещата по-дълбоко. Също толкова голямо значение са имали и други духовни учители, които той никога не е срещал лично, но с които изпитва много силна връзка, особено към Кришнамурти и Рамана Махариши. Той чувства, че неговото дело е обединение на “Потока на Учението“ на Кришнамурти и Рамана Махариши и че в неговото учение (на Екхарт Толе) тези две учения са се обединили в едно. Сърцето на Рамана Махариши заедно със способността на Кришнамурти да види неправилното и да покаже как то работи са се сляли в едно. Екхарт Толе обича дълбоко Кришнамурти и Рамана Махариши и се чувства едно цяло с тях.", "version_id": "6437104994579317456"},
{"wikidata_id": "Q2032371", "text": "Орксин Орксин (на древногръцки: Ορξίνης, Orxines, † 324 пр.н.е.) е потомък на Кир II и управител на Персис по времето на похода в Азия на Александър Велики. Орксин е глвнокомандващ на всички персийски войски на Дарий III в Битката при Гавгамела (1 октомври 331 г. пр.н.е.) против Александър Велики. След смъртта на Фразаорт, сатрапа на Александър в Персис, през 327/326 пр.н.е. Орксин првзема столицата Персеполис и сам се провъзглася за новия сатрап на Персис. Това става, когато Александър е в Индия. През 324 пр.н.е. Александър се връща, осъжда и обесва Орксин. Александър поставя македонеца Певкест за новия управител на Персис.", "version_id": "13431466684913861470"},
{"wikidata_id": "Q270517", "text": "Десант при Диеп Предистория След евакуацията на Дюнкерк през май 1940 г. британците започват разработването на значителна ударна сила. Това е съпътствано от разработването на техники и оборудване за морски десанти. В края на 1941 г. е предложена схема за десантирането на 12 дивизии около Хавър, която се основава на изтеглянето на немски части, които да контрират съветските успехи на изток. Предлага се тестова операция, която да изучава възможността за завладяване на пристанище в лицето на опозиция, проблемите при оперирането на нахлуващ флот и изпробването на оборудване и техники при нападението. След победата си в битката за Британия през 1940 г. и преминаването на Луфтвафе към нощни бомбардировки към есента на 1940 г., британските изтребители остават „сила без мисия“. Изтребителите биват впрегнати в поредица от дневни мисии за търсене и унищожаване на силите на Луфтвафе над Франция. През втората половина на 1941 г. въздушните офанзиви над Франция се множат, което води до загубите на 411 британски и канадски самолети при нападения. В отговор на тези атаки, през пролетта на 1942 г. Луфтвафе разгръща новия си изтребител Focke-Wulf Fw 190 из летищата във Франция. Тези изтребители се оказват значително по-добри в бой от Supermarine Spitfire и Hawker Hurricane, които се използват от британските и канадските пилоти, и съюзническите загуби над Франция се показват бързо. Въпреки това, британските ВВС се убедени, че печелят войната във въздуха, вярвайки че техните загуби на 259 изтребителя над Франция през първите шест месеца на 1942 г. са оправдани от унищожението на 197 немски самолета за същия период (по-късно се оказва, че Луфтвафе, всъщност, са загубили 59 самолета). Голям проблем за британските ВВС е, че изтребителите на Луфтвафе не се впускат в сражения по френското крайбрежие, а вместо това действат във вътрешността на страната, което кара спитфайърите да изразходват повече горива, поставяйки британските самолети в значително неудобство, когато накрая се натъкнат на немските самолети. Британците смятат, че ако каквато и да е съюзническа сила се опита да завземе френско пристанище, германците ще го счетат за началото на нахлуване и Луфтвафе би предприело масирана атака срещу съюзническите сили при пристанището, където и да се намира то. Знаейки това, командването на военновъздушните сили на Великобритания натиска през пролетта и лятото на 1942 г. за нападение, което временно да превземе френско пристанище, за да се въвлекат повечето изтребители на Луфтвафе в битка по френското крайбрежие, която би била благоприятна за британците. Диеп, морски град в департамент Сен Маритим, е построен по дължината на скала, гледаща към Ламанша. През 1942 г. немците разрушават някои сгради близо до брега, за да се улесни бреговата охрана, и стационират две големи артилерийски батареи в близките градчета Бернвал льо Гран и Варанжвил сюр Мер. Важно съображение за тях е, че Диеп се намира в обсега на британските изтребители. Освен това, съветското правителство настоява за отварянето на втори фронт в Западна Европа, за да може да се облекчи Червената армия на Източния фронт. План Десантът при Диеп се планира от вице-адмирал Луис Маунтбатън и предвижда офанзива от 5000 канадци, 1000 британци и 50 американци. Бърнард Монтгомъри първоначално участва в планирането, но после предлага идеята за операцията да бъде изоставена. Планът е съставен първоначално през април 1942 г. от Съвместния операционен щаб и носи кодовото име операция „Ратър“. Съюзниците планират да проведат голямо нападение с дивизии срещу немско пристанище от френската страна на Ламанша и да го задържат в продължение на поне два прилива, унищожавайки вражеските съоръжения преди да се изтеглят. Планът е одобрен от щаба през май 1942 г. Включва британските парашутисти, нападащи немските батареи от двете страни на пътя на основната канадска сила, правеща морски десант. По-късно парашутната операция е отменена и заменена с командосите от No. 3 Commando и No. 4 Commando, пристигащи по море, за да нападнат батареите. Планът предвижда фронтална атака без предварително въздушно бомбардиране. Липсата на достатъчно бомбардиране е една от основните причини за провала на операцията. Според британските и канадските държавни служители, бомбардировките са пропуснати, за да се избегнат жертви сред цивилното френско население, което допълнително би отдалечило и разгневи правителството на Виши. Според други съюзнически командири, бомбардировката не е желателно, тъй като това би направило улиците непроходими, забавяйки нападателната сила след плажовете. Канадските офицери вярват, че комбинацията от скорост, изненада и шок от десантиращи танкове с пехотата ще е достатъчна за победа. Десантът при Диеп е разчетен да се случи на шест плажа: четири пред самия град и два от източния и западния фланг. От изток на запад плажовете носят кодови имена: Йелоу, Блу, Ред, Уайт, Грийн и Ориндж (от английски: Жълт, Син, Червен, Бял, Зелен и Оранжев). Основната ударна сила на канадците ще слезе на плажовете Ред и Уайт. Бронираните подкрепления са представени от 58 нови танкове Чърчил. Освен оръдията си, танковете разполагат и с огнехвъргачки и имат всички приспособления за действия в плитките крайбрежни води. Британските ВМС отделят общо 237 плавателни съда за операцията. Британците не искат да рискуват с изпращане на големи кораби в уязвимия за тях Ламанш, затова предварителните корабни подкрепления са слаби – шест разрушителя със 100-mm оръдия. ВВС на Великобритания предоставят 74 самолетни ескадрили, от които 66 са съставени от изтребители. Съюзническото разузнаване е слабо: на скалите има окопани германски сили, но те не са засечени или забелязани от разузнавателните самолети. Плажовете и тяхната стръмнина и пригодност за танкове са оценени само на базата на туристически картички, което води до подценяване на немските сили и терен. Немските сили Немските сили при Диеп са в бойна готовност, след като са предупредени от френските си двойни агенти, че британците проявяват интерес в района. Също така, те засичат повишен радио трафик и десантни съдове да се концентрират в южните британски пристанища. Диеп и хълмовете около него са добре укрепени. Гарнизонът от 1500 души на 302-ра статична пехотни дивизия е съставен от 570-ти, 571-ви, 572-ри пехотни полкове, всеки с по два батальона, 302-ри артилерийски полк, 302-ри разузнавателен батальон, 302-ри противотанков батальон, 302-ри инженерен абтальон и 302-ри сигнален батальон. Те са разположени по дължина на плажовете на Диеп и съседните градчета, покривайки всички възможни места за десант. Градът и пристанището му са защитени от концентрирани тежки оръжия откъм основните подходи и резерви в тила. Отбранителните сили са стационирани не само в градовете, но и между градовете и откритите пространства и възвишенията близо до плажовете. Елементи на 571-ви пехотен полк защитава радарната станция на Диеп близо до Пурвил и артилерийската батарея при Варанжвил. На изток 570-ти пехотен полк защитава артилерийската батарея при Бернвал льо Гран. Силите на Луфтвафе наброяват 200 изтребителя, основно Focke-Wulf Fw 190 от Jagdgeschwader 2 и Jagdgeschwader 26, и около 100 бомбардировача, основно Dornier Do 217 от Kampfgeschwader 2, Kampfgeschwader 45 и Kampfgeschwader 77. Първоначален десант Съюзническият флот отплава от южното крайбрежие на Англия през нощта на 18 август 1942 г. Флотът от осем разрушителя и придружаващи моторни лодки и катери за десантните съдове са водени от миночистачи, които чистят коридори през Ламанша за тях. Първите десанти започват в 4:50 часа сутринта на 19 август с удари срещу двете артилерийски батареи по фланговете на основната зона за десант. При пристигането си на плажа, десантните и придружаващите ги съдове се натъкват на вражески огън от малък немски конвой към 3:48 часа. Британският разрушител „Брокълсби“ и полският разрушител „Шлазак“ забелязват схватката, но техните командири погрешно считат, че десантните съдове са попаднали под обстрел от бреговите батареи и не отиват да им помогнат. Плаж Йелоу Мисията за британските командоси от No. 3 Commando е да се проведат два десанта на 13 km източно от Диеп и да се неутрализира бреговата батарея близо до Бернвал. Батареята има възможност за стрелба по десанта при Диеп 6 km западно. Трите 170-mm и четирите 105-mm оръдия на батарея 2/770 Batterie трябва да бъдат изведени от употреба, преди основната сила да е достигнала главния плаж. Съдовете на No. 3 Commando, приближаващи се към брега от изток, не са предупредени за приближаващия немски брегови конвой, който е засечен от британските радарни станции. Немски торпедни катери, придружаващи танкер, нападат някои от десантните съдове и неутрализират придружаваща ги оръдейна лодка. Впоследствие немските торпедни катери са пропъдени, но немската брегова охрана вече е предупредена. Командосите от шест десантни съда, които слиза на плажа на Йелоу I претърпяват поражение и, неспособни безопасно да се изтеглят към основната сила, са принудени да се предадат. Само 18 командоса успяват да слязат на плажа Йелоу II. Те достигат периметъра на батареята през Бернвал, след като тя бива нападната от самолети Hawker Hurricane. Макар да не успяват да унищожат оръдията, тяхната стрелба за известно време успява да разсейва батареята толкова успешно, че артилеристите стрелят на посоки и батареята не успява да потопи нито един плавателен съд при Диеп. Командосите накрая са принудени да се изтеглят, изправени пред по-голяма вражеска сила. Плаж Ориндж Мисията за командосите от No. 4 Commando (включително и 50 американски рейнджъри) е да се проведат два десанта на 10 km западно от Диеп, за да се неутрализира бреговата батарея при Сент Маргерит сюр Мер близо до Варанжвил. Слизайки на десния фланг, те се изкачват по стръмния склон и нападат и неутрализират целта си, батареята от шест 150-mm оръдия. Това е единственият успех на операция „Юбилей“. След това командосите се изтеглят по план към 7:30 часа. Повечето членове на No. 4 се прибират благополучно в Англия. Тази част от десанта става модел за бъдещите морски десанти на британските ВМС. Плаж Блу Военноморското сражение между малкия немски конвой и десантните съдове с No. 3 Commando предупреждават немските защитници при плажа Блу. Десанта при Пюи от Кралския полк на Канада плюс три взвода от Черната стража на Канада и артилерийски части са натоварени със задачата да неутрализират картечните и артилерийските батареи, защитаващи този плаж. Те са забавени с 20 минути и димната завеса, която трябва да прикрие нападението им, вече е изчезнала. Така се губят преимуществата на изненадата и тъмнината, докато немците вече са се приготвили в отбранителните си позиции в очакване на десанта. Немските сили удържат канадците, които слизат на плажа. Още при слизането си канадците се оказват притиснати към дига край морето, неспособни да напредват. Кралският полк на Канада е унищожен. От 556 души в полка 200 са убити, а 264 са пленени. Плаж Грийн На плажа Грийн по същото време, когато No. 4 Commando правят десант, 1-ви батальон на Южносаскачеванския полк се отправя към Пурвил. Слизат на брега в 4:52 часа, без да са били засечени. Батальонът успява да напусне плавателните си съдове, преди немците да открият огън по тях. Въпреки това, някои от десантните съдове са отнесени от течението и по-голямата част от батальона се озовава западно от река Сци, вместо източно от нея. Тъй като слиза на грешното място, батальонът, чиято цел са хълмовете източно от селото, се налага да влезе в Пурвил, за да прекоси реката по единствения мост. Преди канадците да достигнат моста, немците позиционират картечници и противотанкови оръдия, които да спрат напредването им. С покачването на жертвите, генерал-полковник Чарлс Мерит се опитва да даде тласък на атаката чрез няколко опита за преминаване на моста, само за да покаже, че това е постижимо. Въпреки това, канадците не успяват да достигнат целта си. Макар някои канадски войски да успяват да пробият към вътрешността, те скоро биват отблъснати от немски подкрепления. Канадците претърпяват още повече загуби при отстъплението си – само 341 души успяват да се доберат до плавателните си съдове, а останалите са изоставени да бъдат пленени. Радарна станция при Пурвил Една от целите на десанта при Диеп е да се открие значението и способността на немска радарна станция на хълм източно от Пурвил. За целта е изпратен и британския радарен специалист Джак Нисентал към Южносаскачеванския полк при плажа Грийн. Той е доброволец и има за цел да влезе в радарната станция и да научи тайните ѝ, придружаван от екип от 11 души за охрана. Канадската му охрана има заповеди да го убие, в случай че бъде заловен от немците. Той носи и хапче с цианид за самоубийство в краен случай. Нисентал и охраната му не успяват да влязат в радарната станция, тъй като тя се оказва добре охранявана, но радистът успява да се промъкне в задната част на станцията и да среже всички телефонни жици към нея. Това кара членовете на станцията да преминат на радио комуникация с командирите си, която бива подслушвана от Англия. Съюзниците успяват да научат много относно местоположението и гъстотата на немските радарни станции по крайбрежието на Ламанша, благодарение на това действие. От отряда в Англия успяват да се върнат само Нисентал и още един човек. Плажове Ред и Уайт Подготвяйки земята за основните атаки, четири разрушителя бомбардират крайбрежието, докато десантните лодки наближават. Към 5:15 часа към тях се присъединяват самолети, които бомбардират бреговите отбранителни съоръжения и пускат димна завеса за защита на атакуващите войски. Между 3:30 и 3:40 часа, половин час след първоначалния десант, основният десант настъпва, предвождан от лека пехота. Планирано е тя да бъде подкрепяна от танкове Чърчил от 14-ти армейски танков полк, които трябва да десантират по същото време, но всъщност пристигат по-късно. В резултат на това двата пехотни батальона трябва да атакуват без бронирана поддръжка. Посрещнати са от тежък картечен огън от вкопани позиции по близките хълмове. Неспособни да преминат препятствията и да минат дигата, те понасят тежки загуби. Когато танкове пристигат, само 29 от тях слизат на брега. Два от тях потъват в дълбоки води, а 12 затъват в пясъка. Само 15 достигат и минават дигата. След това се изправят срещу ред танкови препятствия, които им попречват да влязат в града. Блокирани от по-нататъшно настъпление, те се оказват принудени да се върнат към плажа, където предоставят прикритие за оттеглящата се пехота. Никой от танковете не успяват да се завърне в Англия. Екипажът им бива или убит, или пленен. Незнаещ за ситуацията на плажовете, поради димната завеса, генерал-майор Робъртс изпраща два отряда от резерва. Към 7:00 часа първият е са посрещнат от силен вражески картечен и минохвъргачен огън и бива унищожен, като малцина успяват да достигнат града. Последните биват изпратени към центъра на Диеп и биват приклещени под скалите, след което Робъртс нарежда втори отряд да направи десант и да им помогне. Те също претърпяват тежки загуби. Тези, които достигат брега, биват убити или пленени. Скоро след това на войниците е наредено да минат в отстъпление. Към 9:40 часа започва изтеглянето на войските от главните плажове за десант и е завършено под тежък обстрел към 14:00 часа. Въздушна битка Действията във въздуха на Съюзниците, подкрепящи операция „Юбилей“, водят до едни от най-интензивните въздушни сражения след 1940 г. Основните цели на британците е да хвърлят защитна покривка над морската десантна сила и също да накарат силите на Луфтвафе да влязат в изтощаваща борба с благоприятни условия за Съюзниците. Заделени са 48 ексадрили от Supermarine Spitfire, 8 ескадрили от Hawker Hurricane, 4 ескадрили от P-51 Mustang и 7 ескадрили от леки бомбардировачи. Немците посрещат тази сила със 120 изтребители на Jagdgeschwader 2 и 26, Dornier Do 217 на Kampfgeschwader 2 и различни противокорабни бомбардировачи. Макар в началото отговорът им да е бавен, немските изтребители скоро карат присъствието им да се почувства над летището в хода на деня. Макар съюзническите изтребители да се в известна степен успешни в защитата на сухопътните и морските сили от бомбардировки, те биват затруднени от отдалечеността им от летищата им. Спитфайърите в частност са на ръба на обсега си, като някои от тях могат да прекарат не повече от пет минути в бой. Десантът при Диеп е бойното кръщене за новия британски изтребител Spitfire Mark IX. По време на битката съюзническите сили осъществяват 2500 излитания към Диеп и постигат малка победа над Луфтвафе. Интензивните сражения попречват на Луфтвафе да нанасят големи удари по десантиращите или оттеглящите се съюзнически сили, които почти не понасят щети от въздушни удари. Обаче, планът да се постигне „най-голямата битка във въздуха“, която да осакати Луфтвафе над Франция, се проваля. По време на сраженията британците губят 91 самолета и губят 64 пилота, а канадците губят 14 самолета и 9 пилота. Освен това, британците губят и 6 бомбардировача над Диеп. Луфтвафе губят 48 самолета + 24 повредени и 13 пилота. Обаче, британското разузнаване по това време твърди, че Съюзниците са свалили 96 немски самолета, което за тях е победа. Реално, Луфтвафе във Франция се възстановява само за няколко дни след нападението. Въпреки, че Съюзниците губят средно по два самолета срещу един немски, тяхната по-добра производителност на самолетостроителната промишленост кара Луфтвафе постепенно да губи битката в небесата над Франция.", "version_id": "12377284223133915847"},
{"wikidata_id": "Q203563", "text": "Болярин Болярин е средновековна наследствена титла, носена от най-висшата прослойка на феодалната аристокрация на България, Русия, Влашко и Молдова между 10 и 17 век. Произход на думата Предполага се, че думата произхожда от езика на дунавските българи и оттам се внася в старобългарския – болꙗринъ. Разпространила се е и в други славянски езици, както и в някои романски. В старобългарския се изписва като болѧринъ, също и като боѧринъ, в староруския се изписва като боляринъ, а на съвременен руски – боярин. Болярите в Русия Руските боляри, наричани бояре (ед.ч. боярин) притежавали значителна власт, поддържана чрез военната подкрепа, която оказвали на Киевските князе. Властта и репутацията на много от тях скоро станали зависими от държавната служба, семейната история на службата и в по-малка степен от притежанието на земя. Боярите заемали най-високите държавни постове и чрез Думата (държавния съвет) съветвали княза. Те получавали щедри поземлени дарения и били главните законодатели на Киевска Рус. Когато политическият център на държавата бил преместен в Москва през 14 и 15 век, боярите запазили своето влияние. Със затвърждаването на властта на Великите Князе на Московието, боярите почнали да губят своите позиции и влияние, особено при царете Иван III и Иван IV Грозни, които крайно ограничили властта на князете през 16 век. Старото им право да заменят службата при един господар с тази при друг било отменено, както и правото им да притежават земя без да се задължават да служат на царя. Боярската Дума се увеличила от тридесетина души до към стотина през 17 век, но през 1711 година била разпусната от цар Петър Велики. Болярите във Влашко и Молдова Сред румънците болярската класа се оформила от първенците (cneaz или jude) на земеделските общности през раното Средновековие. Първоначално бойерите (на румънски: boier) били избирани, но по-късно те превърнали своите съдебни и административни правомощия в наследствени като постепенно ги разпрострели и върху други общности. След появата на по-сложни политически структури в района привилигерованият статут на болярите подлежал на потвърждение от централната власт, която използвала това си право за да включва в бойерската класа индивиди, отличили се във военните си или граждански длъжности, чрез награждаването им със земя от държавните имоти. Влашките бойери с течение на времето се разделили на 'велики' (тези които притежавали огромни и многобройни имоти и държали важни постове в централната администрация) и 'малки' (които имали малки имоти и по-маловажни длъжности). От началото на 15 век те станали най-важната политическа сила във Влашко и Молдова. В Трансилвания те били или асимилирани от унгарската аристокрация или загубили своят статут, превръщайки се в обикновени селяни. Въпреки, че през вековете тяхната власт се редувала с периоди на централизирано управление, болярите във Влашко и Молдова разширили своите привилегии – те имали неограничена власт върху жителите на своите владения, пълно право да налагат данъци и само боляри можели да заемат административни длъжности. Разделени на многобройни групировки, те често правели опити за сваляне на управляващите князе на тези две държави, процес често съпроводен със зверства и престъпления и от двете страни. От 16 век нататък членовете на големите болярски фамилии заменили на троновете на Влашко и Молдова традционните князе от династиите Basarab (Бесараб) и Muşat (Мушат).", "version_id": "13752106430909461998"},
{"wikidata_id": "Q13416014", "text": "Завоюване на Босна Османското завоюване на Босна е процес, чието начало е сложено в 1384 г., която година са зафиксирани първите османски нападения срещу Кралство Босна. За целта в Скопие е учреден специален босненски удж. През 1451 г., т.е. повече от 65 години след първоначалните си атаки, Османската империя официално създава област Босненско краище на част от босненската територия, като погранична зона и военно-административна единица по османската граница. През 1463 г. Кралство Босна пада окончателно под османска власт. Херцеговина е завладяна едва в края на 1481 г. и вече от следващата 1482 г. цяла Босна и Херцеговина е османска територия. Завладяването на днешната територия на държавата Босна и Херцеговина приключва чак в 1592 г. Това уточнение е важно, понеже средновековните сръбски земи са се простирали до река Върбас, а впоследствие от хърватите османците отнемат някои погранични области и ги придават към сръбските под османска власт. Първа е битката при Билеча през 1388 г. Тя е последвана от злополучната за сърбите битка на Косово поле през 1389 г., която всъщност отприщва бента понеже Твъртко I е изпратил Влатко Вукович със сръбски части и помощни унгарски войски в помощ на обединените християнски сили. През 1392 г., т.е. непосредствено след смъртта на Твъртко I, османците формират т.нар. Скопско краище с насоченост към Босна главно, а и въобще със стратегическия замисъл за овладяване и подчиняване на сръбските земи. Първата интензивна босненска османска кампания е по покана на хърватския магнат Хървое Вукчич Хърватинич през 1414 г. Османците са поканени като негови наемници в Босна през май 1414 г., което предизвиква последваща инвазия от войските на Кралство Унгария. В голяма битка през август 1415 г. в близост до Добой или в долината на река Лашва, османците печелят голяма победа, с която нарушават баланса на силите в региона.", "version_id": "876204969114195275"},
{"wikidata_id": "Q2469936", "text": "Исихия Исихия е българска етно-ембиънт формация, създадена през 2000 г. Музиката им съчетава български фолклорни мотиви и църковни песнопения, изпълнени на разнообразни инструменти като тамбура, гайда, тарамбука, тимпани, тъпан, дайре, кавал, синтезатори и перкусии. В текстовете им са залегнали теми от българската история - главно Османското нашествие на Балканите, Османското владичество над България и трудностите и кървавите битки водени през този период. Името на групата се свързва със средновековния исихазъм и буквално означава „безмълвие“, „съзерцание“, „покой“. Исихия стават известни още с първия по-голям концерт, на който участват: като подгряващи на македонската група Anastasia в НДК, София през 2000 година. Два месеца по-късно, по време на „Салон на изкуствата – София 2000“, групата печели награда и изнася самостоятелен концерт. През 2001 година издава първия си албум, едноименния „Исихия“. През април 2003 г. излиза и вторият албум на групата, „Орисия“, който е създаден специално за едноименния танцов спектакъл на Нешка Робева. През същата година издателят на Исихия, AveNew Productions сключва договор с австрийската музикална компания Polyglobe Music за разпространение на първия албум на групата в Германия, Австрия, Швейцария, Дания, Холандия, Белгия и Лихтенщайн. През септември 2005 г. Исихия изнася концерт във Военния клуб в София с македонската дарк уейв група Mizar. Групата има съвместни участия и с Нона Йотова, Теодосий Спасов, Лот Лориен и Kismet. Самостоятелни песни Сингълът „За вярата на Шишмана“ е публикуван на 6 май 2009 г. (Гергьовден, а също така и Ден на храбростта и празник на Българската армия). Песента е авторска интерпретация на „Шишмановата войска“ („От кога се е, мила моя майно льо“). Това е първият български сингъл, публикуван за мобилна среда, чрез Vodafone live! портала на М-Тел.", "version_id": "11144666861275763170"},
{"wikidata_id": "Q2021841", "text": "Телиш География Селото е разположено между Плевен (35 km) и Червен бряг (22 km). Гара на железопътната линия София-Варна. История В местността „Редутите“ се намират останките от праисторическо селище от каменно-медната и ранно-бронзовата епоха. Селището е изцяло проучено от археологът Венцислав Гергов. Открити са миниатюрни глинени модели на жилища, които позволяват да се установи как са изглеждали реалните жилища отвън и отвътре. Древните хора първоначално заравнявали площадката, в която вкопавали основите. Стените, с дебелина до 40 cm, се оформяли от дървена конструкция, която плътно се облицовала със смес от кал и слама. Чрез тази древна глинобитна техника били изработвани стабилни къщи, в които през лятото е прохладно, а през зимата – топло. Задължителна част от вътрешното обзавеждане била домашната пещ, която обикновено разполагали срещу входа. До нея имало рафтове за глинените съдове, а вдясно от вратата се намирала „спалнята“. Край пещта се разполагали хромелните камъни за мелене на зърното. При проучването са намерени още глинени модели на маси, столове, както и една богато украсена детска люлка. Грънчарството е било повече от занаят – съдовете са умело украсени с геометрични мотиви, нанесени с графит. Особено интересни са многобройните глинени идоли. Много от съдовете и култовите предмети и статуетки имат висока художествена и естетическа стойност. От селището произхожда най-богатата колекция от така наречените „Богини, седящи на трон“. Те са изработени от фино пречистена глина (теракота) и представляват женски фигури, тържествено разположени върху трон с къса облегалка и кръгла основа. Лицата на богините са триизмерни, носът е подобен на клюн, а около очите са останали следи от цветна украса. Изследователите смятат, че това са фигурки на Великата богиня-майка, почитана като Закрилница на рода и плодородието. С нейния култ се свързва и откритият в едно от жилищата глинен олтар. В праисторическото селище са установени костни останки от над 18 вида диви и домашни животни, обекти на лова и животновъдството от древните му обитатели. По-голям интерес представляват изчезналите диви говеда тур (Bos primigenius), тарпан (див кон) (Equus ferus ferus) и речен бобър (Castor fiber). Сред останките от птици палеоорнитологът проф. Златозар Боев е открил кости от скален орел (Aquila chrysaetos) – вероятно птица с тотемно-ритуално значение по онова време. Телиш е възникнал като селище на кръстовището на стари римски пътища. До 1878 г. името му е Азизие. През Руско-турската война (1877-1878) край селото са построени две турски табии (редути), които са охранявали пътят София-Плевен по който Осман паша е получавал войски, храни и боеприпаси. С цел да обсади напълно Осман паша в Плевен, руската армия атакува на 12 октомври 1877 г. едновременно укрепените пунктове при Телиш, Горни Дъбник и Долни Дъбник. В този ден е превзет Горни Дъбник, но в „Битката при Телиш“ русите търпят поражение. Загубите им са над 900 души. Телишкият гарнизон се предава едва след четири дни на 16 октомври, когато е обкръжен отвсякъде. Телата на убитите войници са погребани в три масови гроба, най-известният от които е Черният паметник. Религии Православният храм „Св. Димитрий“ е изграден през 1899 г. Има свещеник. Ремонтиран и поддържан в добро състояние. Храмов празник 26 октомври – Димитровден. Културни и природни забележителности Селото има прекрасен релеф (слабо изразен Предбалкан) граничи с два огромни язовира осигуряващи приятни мигове за запалените въдичари. По-големият язовир, наречен от местните Дъбнишки, е невероятно място удобно за прекарване на приятни мигове сред природата практикуване на водни спортове и разбира се риболов. Разпростира се от края на с. Телиш до началото на с. Горни Дъбник.В язовира може да се хване каракуда, бяла риба/смадок/, уклеи, толстолоб и др. Икономика В селото се намира първата и по-стара винарска изба (от двете съществуващи) на фирма „Телиш“ АД. Фирмата е специализирана в производството на висококачествени червени вина от класическите френски сортове Мерло и Каберне совиньон. Известни личности ст.н.с I ст.(проф.) Цвятко Христов Василев (1924 – 1986) проф. д-р инж. Константин Миронов Тасев проф. Гено Йончев Грозев Петър Данаилов – оперен певец агр. Марин Маринов (Фараончето) – общественик, читалищен активист, дарител; поет и драматург Димитър Стефанов Стоянов – многократен републикански и балкански шампион по фехтовка (шпага) полк. доц. д-р инж. Добрин Маринов Диков – офицер от Генералния щаб, автор на редица сериозни разработки в областта на комуникациите доц. д-р Йордан Калчев – НСИ Стоян Михайлов – местен общественик, допринесъл за развитието на селото Людмил Христов – спортен журналист, зам.-гл. редактор на в. „Меридиан Мач“ Димитър Николов Бойновски – поет (1928 – 2005) Александър Калчев – поет доц. д-р Дафинка Ангелова – ръководител катедра „Математика и информатика“ при ВСУ „Любен Каравелов“ София Други Скала Телиш край остров Ливингстън, Южни Шетландски острови е наименувана в чест на село Телиш.", "version_id": "7613653856122626050"},
{"wikidata_id": "Q3397220", "text": "Кузман Йосифовски Биография Кузман Йосифовски е роден на 23 юни 1915 година в Прилеп. Баща му, Цветан Йосифов, е от село Велмевци, преселник в Прилеп, а майка му, Левтерия Чкатрова е първа братовчедка на Йордан и Димитър Чкатрови. Брат му Аспарух Йосифовски и сестрите му Мара Йосифовска - Гюрга и Стефанка Йосифовска - Прохаска също участват в партизанското комунистическо движение във Вардарска Македония. Завършва основното си образование в родния си град, а средното в Битоля. Следва в Белградския университет и се присъединява към ЮКП през 1938 година. През 1939 година става секретар на Местния комитет на ЮКП за Прилеп, но поради несъгласност с политиката на Методи Шаторов е изключен от Покрайненския комитет на комунистическата партия, като скоро след това е реабилитиран. След колапса на Кралство Югославия по време на Втората световна война се включва в комунистическата съпротива във Вардарска Македония. През август 1942 година инструктурът на ЦК на ЮКП Добривое Радославлевич подготвя новия областен комитет в лицето на Кузман Йосифовски, Борко Темелковски, Мара Нацева и Страшо Пинджур. През 1943 става член на главния щаб на НОВ и ПОМ и на ЦК на Македонската комунистическа партия и влиза в инициативния комитет за свикването на АСНОМ. След преспанското съвещание от 2 август 1943 година заминава за Скопие. Организира и съпротивата в окупираната от Албания западна част на Вардарска Македония, където установява контакти с гръцки партизани. Йосифовски основава Местния комитет на ЮКП за Дебър в къщата на Лиман Каба. Кузман Йосифовски е убит при неизяснени обстоятелства на 25 февруари 1944 година. Според официалната версия е убит от български войник край Скопие, отивайки на среща с представители на БКП. Според друга версия Кузман Йосифовски става неблагонадежден в очите на ръководителите на ЮКП заради застъпването му за образуване на независима македонска държава. Светозар Вукманович - Темпо настоява пред Тито Кузман Стефанов да бъде изключен от АСНОМ след преспанското съвещание от 1943 година. Паметна плоча на Кузман Стефанов има до бившата фабрика „Алумина“ край Скопие, а негови паметници има в Прилеп, в студентския дом в Скопие и в двора на българското посолство в Северна Македония.", "version_id": "9701909740605983728"},
{"wikidata_id": "Q2101619", "text": "Лозунг Лозунгът или по-точно Политическият лозунг е един от основните инструменти на политическата пропаганда. Възниква тогава когато политическата ситуация се свежда до леснозапомняща се фраза или изречение. Неговата функция е да формулира кратко и ясно основните политически цели, стреми се да обедини емоционално хората за постигане на своята цел. Намирайки голямо отражение в средствата за масова информация отправя послания към обществото, целящи да стимулират действие и/или промяна в нагласите, без оглед на личните им интереси. Целенасочени опити да се налагат политически лозунги като: „Сполука за България“, „Идва новото време!“, „Четвърта световна война“, „Войната срещу тероризма“ и др. могат да бъдат част от политическа кампания или PR-акция. Налагащия лозунга има нужда в началото от неговото подробно разясняване. В последвалия развой на политическия дискурс е възможно смисълът да се загуби. Политическия лозунг се възприема краткосрочно или дългосрочно с определената ситуация. Политическият лозунг в различие от рекламния слоган, е политически призив в енергична, кратка и ясна за възприемане от адресата форма. Лозунгът поради съдържателната си идеологическа обремененост и кратка форма се разглежда като афористична фраза.", "version_id": "290040412096449565"},
{"wikidata_id": "Q950770", "text": "Квинт Елий Туберон Квинт Елий Туберон (на латински: Quintus Aelius Tubero) e политик и юрист на ранната Римска империя. Произлиза от клон Туберон на плебейската фамилия Елии. Баща му Луций Елий Туберон e легат и близък приятел на Цицерон. През 11 пр.н.е. Квинт Елий Туберон e консул заедно с Павел Фабий Максим. Той репарира по нареждане на император Август акведуктите на Рим Аква Апия, Анио Ветус, Аква Марция, Аква Тепула и Аква Юлия. Квинт е женен за Емилия Прима и е ‎‎баща на Секст Елий Кат (консул 4 г.). Дядо е на Елия Петина, втората съпруга на по-късния император Клавдий през 28 г. Изглежда синът му осиновява Луций Елий Сеян, преториански префект през 14 г., консул през 31 г. и обвинен в заговор против император Тиберий.", "version_id": "16912376809939612280"},
{"wikidata_id": "Q12276746", "text": "Георги Тенев (революционер) Биография Георги Тенев е роден в 1864 година в Мустафа паша в Османската империя, днес Свиленград в България. Влиза във ВМОРО и изпълнява куриерски задачи. Става член на свиленградския революционен комитет. През 1897 година властите го арестуват и Тенев лежи 18 месеца в затвор. В 1900 година оглавява чета от 7 души и екипирана с помощта ВМОК, която отвлича за откуп гръцкия лекар и чифликчия от Лозенград Костаки Керемидчиоглу при село Раклица, Лозенградско. Четата получава 800 лири откуп и освобождава лекаря, но впоследствие избухва голямата Керемидчиоглува афера, която разбива мрежата на ВМОРО в Лозенградския и Бунархисарския район. В 1903 година Георги Тенев е делегат на конгреса на Петрова нива. По време на Илинденско-Преображенското въстание действа начело на чета в Свиленградско, която напада турските села Кюстюкьой и Дервишка могила. При избухването на Балканската война в 1912 година е доброволец в Македоно-одринското опълчение в 3 рота на 5 одринска дружина.", "version_id": "10385389754423678735"},
{"wikidata_id": "Q437649", "text": "Фиджи на олимпийските игри Фиджи дебютира на Олимпийски игри през 1956 в Мелбърн и участва във всички летни игри с изключение на игрите през 1964 и 1980 г. Тихоокеанската островна страна е сред малкото държави от Океания, които са участвали в зимни олимпийски игри. Тя изпраща свои спортисти на зимните игри през 1988, 1994 и 2002 г. Страната е и сред малкото океански държави, класирала свои спортисти на олимпиада по право, а не чрез уайлд кард. Олимпийският комитет на Фиджи е е сред най-старите в регион Океания. Признат е от Международния олимпийски комитет през 1955 г. Фиджи няма спечелен олимпийски медал.", "version_id": "11255503445685190179"},
{"wikidata_id": "Q173253", "text": "Сетиво Сетиво е всяка от шестте способности, които позволяват на човека и голяма част от другите живи същества да възприемат околната среда и да общуват: зрение, слух, обоняние, вкус, осезание и равновесие. Тъй като усещането за равновесие е добавено отскоро, все още много често се говори за пет сетива. Допълнително като за сетива се говори и за усещането за болка или за топлина/студ. Сетивността за допир и натиск е проявена най-добре при повърхности на дисталните фаланги на пръстите. При рязка температурна промяна се различава температурна разлика до 0,5 °C, докато при бавна — разлики от 5 до 7 градуса остават неразпознати. Рецепторите, възприемащи болката се наричат ноцирецептори. Различават се два вида болка: остра (отчетлива) и пареща (притъпена). Извън традиционната наука се говори и за т.нар. „шесто чувство“. Под него се разбира интуицията (усет) или свръхестествени (парапсихологични) способности, като телепатията, ясновидството или възприемането на електрически или магнитни явления от хората и животните. Сетивата са се развили в различна степен при хората и при другите живи същества. Информацията от сетивата се предава и разбира от специални сензорни клетки (рецептори).", "version_id": "11573182749683220430"},
{"wikidata_id": "Q655774", "text": "Гребенопръсти Морфология Гребенопръстите гризачи са с дължина на тялото от 17 – 18 cm и тегло 170 – 200 g. То е компактно, покрито с мека козина, къси крака и големи очи. Притежават само по четири пръста на всички крайници. Опашката е къса и често не надхвърля дължината на козмената покривка. Зъбната формула е . Разпространение и местообитания Разпространени са в пустинни скалисти възвишения в Северна Африка и Сомалийския полуостров. Хранене Видовете са растителноядни и консумират всички наземни части на растения виреещи в районите на местообитание. Поведение Представителите на семейството са колониални животни. Могат да живеят на групи от стотина индивида, но числеността им зависи от наличието на храна в района. Те не правят постоянни гнезда, в които да живеят, а просто се подслоняват в цепнатини в скалите през нощта, или наобяд, когато слънцето става твърде жарко и не им позволява да бъдат активни. Издават различни звуци, с които отделните индивиди предупреждават за евентуална опасност. Размножаване Женските обикновено раждат по две малки след двумесечна бременност. Поради необходимостта да се запази влагата те произвеждат малко количество мляко, а младите са напълно отбити към четири седмична възраст.", "version_id": "2359702911437501366"},
{"wikidata_id": "Q3394338", "text": "Българомани Българомани е термин, използван за хора с небългарски етнически произход, приели българщината като своя национална ориентация. Така терминът е синонимен на българеещи се. В България най-често с българомани се обозначават българеещите се власи от Македония, като например, Райко Жинзифов, Никола Гулев, Менча Кърничева, Георги Мучитанов и други, както и значително по-малкото българеещи се албанци християни, като например митрополит Генадий Велешки и революционера Никола Христов. В Северна Македония термините българомани или българофили (на македонски бугаромани, бугарофили или бугараши) обикновено се използват в негативен контекст като паралелни на гъркомани и сърбомани, за да се обозначат македонските българи, незагубили връзката си с българщината. В Гърция българеещи се или българомислещи (βουλγαρίζοντες, вулгаризодес) са термини, с които се обозначават „славяногласните елини, поддали се на българската пропаганда в Македония“ – тоест македонските българи.", "version_id": "852551828487675806"},
{"wikidata_id": "Q17281339", "text": "Macroscelides micus Описание Macroscelides micus има тънки крачета завършващи с тънки и дълги нокътчета. Козината е кафеникава с червеникав отенък, което позволява на малките животинчета лесно да се прикриват сред вулканичния пейзаж на средата, която обитават. Характерни особености за вида са голямата глава и очи, а също и дебелата къса опашка, начална третина на която е заета от жлеза, чиято функция все още е неизвестна. Поведение Макар, че повечето видове от семейството са моногамни не е известно дали представителите на вида образуват постоянни брачни двойки. Обикновено раждат по две, които са добре развити и бързо стават самостоятелни. Не копаят дупки под земята, а се прикриват в естествени цепнатини и дупки. Хоботчето използват за да откриват храна, която най-често бива представена от земни насекоми. История на откриването на вида Първият екземпляр от вида Macroscelides micus е открит в колекция от скокливци през 2006 г. в Калифорнийската академия на науките. От останалите екземпляри на типовия вид – Късоух скокливец се е отличавал по червеникавата космена покривка. Генетичните изследвания показали действителна разлика на екземпляра от останалите в колекцията. Така ръководителят на програмата Джон Дъмбакър заедно с други изследователи и експерти от Националния музей на Намибия и Министерството на околната среда и туризма[8] в продължение на няколко години девет пъти посетили пустинята Намиб, където успели да уловят 15 индивида от новия вид. Така в резултат на дългогодишни изследвания през 2014 г. Дъмбакър и неговите сътрудници обявили Macroscelides micus като латинското micus идва от старогръцкото μικρός – малък и напълно съответства на големината на животинчето.", "version_id": "11560130673280510422"},
{"wikidata_id": "Q555909", "text": "Том Дуан Онлайн покер През март 2004 г., на 17-годишна възраст, Дуан започва да играе онлайн покер в залата на Paradise Poker с $50, дадени му от баща му за рождения му ден. Том вярвал, че псевдонимът „durrrr“ би афектирал играч, загубил от него. От начало Дуан се фокусирал върху $6 sit-and-go турнири, но загубил 35$. С оставащите си $15 той продължил да набляга на тези турнири, докато не излязал на печалба. След като разбрал, че може да печели тези игри, той насочил вниманието си към кеш игрите, започвайки от най-ниските нива, и бавно се изкачил до най-високите, които можели да се намерят онлайн. След като победил и тези игри, Дуан се прехвърлил на heads-up No Limit hold’em срещу други професионалисти, като Фредерик Халинг на нива от $10/$20. Предизвикал и Прахлад Фридман на нива $25/$50 и губел от него в продължение на няколко месеца. Това го принудило да слезе на по-ниски нива, преди да се завърне отново и отново, докато победил Фридман. Според HighStakesDB.com Дуан е спечелил $312 000 във Full Tilt през 2007 и $5,41 милиона през 2008, въпреки няколкото големи суинга през кариерата му. Преди World Series of Poker през 2007 Дуан твърди, че е загубил $2 милиона от 3-милионния си по това време банкрол, в рамките на 4 месеца. Успява да възвърне тези загуби за година. През януари 2009 Дуан губи над $3,5 милиона, които пък си връща след 6 месеца. Но през октомври и ноември 2009 Дуан претърпява най-големия си даунсуинг, губейки към $2 милиона от Фил Айви и Илари \"Ziigmund\" Сахамис, както и $5 милиона от Виктор \"Isildur1\" Блом В средата на Ноември 2009 играч от Швеция под псевдоним “Isildur1″ предизвиква Том Дуан на серия от Heads-up No Limit Holdem кеш игри. Нашествието на Isildur1 в онлайн покера започва в края на Октомври, отначало губейки $1,1 милион от Патрик Антониус, Браян Тоунсенд и други. До началото на Ноември обаче, Isildur1 успява да възстанови загубите и предизвиква Дуан на heads-up маратон: 6 маси едновременно и над 1 милион долара в игра. До края на седмицата Isildur1 прави най-големия рън в историята на онлайн покера, като печели към $5 милиона от Дуан, подтиквайки го да поиска игра на живо в „Durrrr Million Dollar Challenge“. Million dollar challenge През януари 2009 Дуан обявява предизвикателство за $1 000 000 за игра онлайн срещу който и да е по света, с изключение на Фил Галфонд, 50 000 ръце на heads up на 4 маси и лимити поне $200/$400 No Limit Holdem или Pot Limit Omaha. Ако след тези 50 000 ръце опонента е на печалба, Дуан ще му даде още $1 500 000, докато в случай на победа на Дуан опонентът трябва да плати $500 000. Фил Айви обяви, че е готов да приеме предизвикателството. Дейвид Бенямин пък обявява пред списание CardPlayer, че все още го обмисля. Патрик Антониус официално приема предизвикателството и е първият съперник на Дуан. Относно хората, готови да приемат състезанието, Том Дуан каза: „Смятам, че като цяло всеки от тях е по-добър от мен – но с малко; но аз съм се концентрирал върху тази област (heads-up) и вероятно имам малка преднина пред тях. Ще видим дали това е така.“ До 30 април 2010 Дуан и Антониус са изиграли над 37 000 от общо 50 000 ръце. Дуан води с $1,8 милион. Турнири и игра на живо На 19-годишна възраст, през септември 2005, Дуан прави първото си влизане в парите на турнир на живо, завършвайки 12-ти на £3000 no limit Texas hold ‘em Main Event от второто издание на European Poker Tour, състояло се в Лондон, спечелвайки £7000 (или $12 398). Следващото му влизане в парите става чак когато е на 21, по време на World Poker Finals в рамките на World Poker Tour 2007, $9700 No Limit Hold’em Championship Event, където финишира 4-ти, печелейки $324 244. През януари 2008 Дуан става 2-ри на Aussie Millions $3000 Pot Limit Omaha с Ребай и взима $103 200 ($90 716). Също така завършва 2-ри, след Джеймс Майкъл Соуарс, на 2008 WPT Borgata Winter Open в предварителния $5000 No Limit Hold’em event, печелейки $226 100. Дуан влиза в парите 2 пъти през първата година, в която има право да участва във Световните Покер Серии (WSOP) събитието, състоящо се в САЩ. Дуан достига финалната маса на $10 000 World Championship Mixed Event от 2008 Световните Покер Серии и отпада на 8-мо място, което му носи $54 144. След това почти успява да седне и на финалната маса за 7 души, но отпада 8-ми, този път на $5000 No-Limit 2 – 7 Draw with Rebuys event, спечелвайки $45 110. Дуан взима участие и в 2008 NBC National Heads-Up Poker Championship, като в първата си среща побеждава Phil Hellmuth в третата ръка. В следващия рунд обаче бива елиминиран от Майк “The Mouth” Матусоу. В 2008 Five-Star World Poker Classic (the $25 500 WPT Championship), Дуан завършва на 9-то място с печалба от $184 670. Най-доброто представяне във WSOP на Дуан за момента, е второто му място на Event 11 от 2010 WSOP, носещо му $381 885. Том Дуан държи рекорда за най-големия документиран спечелен пот на стойност $1,1 милион, което се случи през петия сезон на Full Tilt Poker’s Million Dollar Cash Game. Така той счупи предишния рекорд от $919 000, също спечелен от него, през петия сезон на High Stakes Poker. До 2010, Дуан е спечелил общо над $1 500 000 от живи покер турнири.", "version_id": "14425419643441589612"},
{"wikidata_id": "Q43948", "text": "Йозеф фон Фраунхофер Биография Роден е на 6 март 1787 г. в Щраубинг, Долна Бавария. Израства в бедни условия заедно със своите 10 братя и сестри. Баща му е стъклар, а и майка му е от стъкларско семейство. И двамата умират рано и Йозеф още 12-годишен остава пълен сирак. Бавария по онова време е херцогство и скоро след това става кралство. В съответствие със семейните традиции Йозеф е изпратен от настойника си на 6-годишно обучение по стъкларство в Мюнхен. Когато е на 14 години, се случва нещастие. Сградата, в която работят, се срутва и 41 майстори, калфи и чираци биват затрупани. Трима остават живи и между тях е младият Йозеф. Будното момче прави впечатление и дошлият на място курфюрст му прави щедро парично дарение. Уцшнайдер – съпритежател на Математико-механичния институт, също забелязва талантливия чирак Йозеф и поема грижата за него. През следващите 8 години Фраунхофер до голяма степен самостоятелно продължава да натрупва превъзходни знания в оптиката и физиката и израства от чирак до съпритежател на Оптичния институт „Уцшнайдер, Райхенбах и Фраунхофер”. На 22-годишна възраст става ръководител на Оптичната работилница на Математико-механичния институт в Бенедиктбойерн (в алпийската част на Бавария), а 5 години по-късно ръководи целия институт. На 32 години Фраунхофер става извънреден професор в Баварската академия на науките, 2 години след това става почетен доктор на университета в Ерланген (1822) и след още 2 години получава назначение като хоноруван професор и уредник на Математико-физическите колекции в Мюнхен. През 1824 г. е обявен за почетен гражданин на Мюнхен. На 37-годишна възраст Фраунхофер получава орден за граждански заслуги и бива удостоен с благородническа титла рицар (Ritter von Fraunhofer). Йозеф фон Фраунхофер, отровен постепенно от парите на тежки метали, характерни за стъклопроизводството, умира на 39 години, отнасяйки в гроба най-ценните рецепти за изготвяне на качествени стъкла. Постиженията и заслугите му обаче биват подобаващо отбелязани от самия крал Лудвиг I, а впоследствие мюнхенчани издигат паметници на своя почетен гражданин и организират в Дойчес музеум богата музейна сбирка от неговите забележителни оптически инструменти. Основни постижения Произведените от Фраунхофер оптични уреди, постиженията му в областта на измерванията и преди всичко изследванията на светлинните спектри му осигуряват безсмъртие. Фраунхофер разработва нови сортове стъкла, както и полировъчни и шлайфмашини, с които създава оптически лещи, обективи, бинокли, далекогледи, микроскопи и телескопи с непознато дотогава качество. По проекти на Фраунхофер се конструират астрономически инструменти в различни части на света. С такъв телескоп през 1846 г. е открита планетата Нептун. Този телескоп днес е експонат в Дойчес музеум. Приемайки вълновия характер на светлината, Фраунхофер изобретява невероятно точни методи за измерване на хроматичната дисперсия. Откритията му в тази област имат фундаментално значение за по-нататъшното развитие на оптичната физика. Във Фраунхоферовия Математико-механичен институт са разработени измервателни инструменти с високо качество, като например теодолити за геодезически измервания. Прецизната кръгова скала и добре шлайфаните лещи позволявали измерването на ъгли с точност, която дотогава е била немислима. В резултат по онова време Бавария става геодезически най-напредналата страна в цяла Европа. С помощта на собственоръчно изготвен точен теодолит-далекоглед с призма (това фактически е първият в историята спектрален апарат) открива повече от 500 тъмни абсорбционни линии в спектъра на слънчевата светлина. Тези линии днес се наричат „фраунхоферови линии”. Подобни линии Фраунхофер открива и при разлагането на светлината на други звезди, като при това забелязва, че при различните звезди има разлика в дебелината на тъмните линии и в разстоянието между тях. Това откритие лежи в основата на днешния спектрален анализ на химическите елементи и ни позволява да определяме състава и температурата на далечните звезди, наблюдавайки ги от земята. Днес Дружество „Фраунхофер“ почита Йозеф фон Фраунхофер с името си и с дейността си. Това е организация, обединяваща 60 солидно оборудвани научноизследователски института на територията на Германия, 7 в САЩ, 3 в Азия и 1 в Южна Америка. Търсенето на непосредствена приложимост на резултатите от изследванията отличава това дружество от Дружеството „Макс Планк”, което от своя страна обединява институтите, посветени на фундаменталната наука.", "version_id": "3182153676521360530"},
{"wikidata_id": "Q64137152", "text": "Кузман Караджов Биография Роден е през 1897 година в село Загоричане, Костурско, тогава в Османската империя. В 1916 година завършва Американския колеж в Самоков, а през 1917 година - Школа за запасни офицери в Одрин. Участва в Първата световна война. В периода 1920 – 1925 г. е чиновник в Софийското градско общинско управление. Уволнен е след атентата в църквата „Света Неделя“ в София. От 1926 до 1944 г. е служител в събирателно дружество „Узиел и Цонцоров“ за внос на швейцарски машини. През 1945 – 1973 г. е подпредседател на дружество „Гоце Делчев“ и секретар на Съюза на македонските културно-просветни дружества. Умира през 1975 г. в София. Личният му архив се съхранява във фонд 770К в Централен държавен архив. Той се състои от 239 архивни единици от периода 1884 – 1975 г.", "version_id": "16610524778920138373"},
{"wikidata_id": "Q4390632", "text": "Раструб-Б УРК-5 „Раструб-Б“ е съветски универсален ракетен комплекс. Използва се за въоръжение на големите противолодъчни кораби от проекта 1134-А, 1134-Б, 1155 и стражевите кораби от проекта 1135 с цел унищожаване на подводни лодки (ПЛ), а също бойните надводни кораби (НК) и транспортите на вероятния противник. Комплекса е модернизация на комплекса УРПК-3 „Метель“. Пусковата установка за ракетите е разработена от КБМ в Москва. Ракетата 85РУ е универсална по обстрелвани цели. Тя има два стартови и един маршев твърдогоривен двигател. Крилата и кила на ракетата са сгъваеми. Бойното снаряжение е окачено за ракетната част и представлява гондола, в която е поместено противолодъчното малогабаритно торпедо УМГТ-1 (разработчик – НИИ „Хидроприбор“). Скоростта на торпедото УМГТ-1 е 41 възела, далечината на хода е 8 км, дълбочината на хода е 500 м, радиуса за реагиране на системата за самонасочване – 1,5 км. Избора на целите, предстартовата подготовка на ракетата, старта от направляващите ПУ, телеуправлението на ракетата в полета и непрекъсната корекция на нейната траектория в зависимост от текущия пеленг на целта става с апаратурата на пусковата автоматика и корабната система за управление. В режим „ПЛ“ в разчетната точка на траекторията на ракетата КСУ подава команда за пускане на торпедото. След приводняването му с парашут то търси ПЛ-цел, осъществява самонасочване и я унищожава със заряд ВВ. Модернизация През септември 2013 г. става известно, че Главкома на ВМФ на Русия е взел решение да се модернизират противолодъчните ракети производство от началото на 1960-те години от няколко ракетни комплекса. Решението е прието във връзка с липсата на съвременни образци, а също и заради увеличаване на срока на службата на старите бойни кораби на фона на модернизацията на системите за управление на ВМФ. Предполага се замяната на електрониката на ракетите, отговаряща за целеуказанието. Става дума, преди всичко, за 39 ракети 85РУ на ракетния комплекс „Раструб-Б“. Работите по обновление на ракетите ще се водят края на август 2014 г., за това са предвидени 41,3 милиона рубли.", "version_id": "17072690231894437320"},
{"wikidata_id": "Q42249388", "text": "Страшното езеро Произход на името Неволен „кръстник“ на Страшното езеро е художникът Христо Йончев – Крискарец. Запленен от Рила, той я обикалял и рисувал безспир. Веднъж бил край езерото, когато се разразила изключително силна буря, трещели мълнии, камъни се срутвали от скалните зъбери и той хукнал надолу. Когато срещнал хора, на въпросите откъде идва и какво е станало той, стресиран и измръзнал, повтарял само: „Страшно, езерото, страшно...“ (а според други отговорил: „От страшното езеро!“). Оттогава започнали да наричат езерото така. А по-долното езеро нарекли на името на художника – Йончево езеро.", "version_id": "14258604834213211214"},
{"wikidata_id": "Q837322", "text": "Секс индустрия Секс индустрията (наричана още секс търговия) се състои от бизнеси и фирми, които пряко или непряко предоставят продукти и услуги, свързани със секс или забавления за възрастни. Индустрията включва дейности, включващи пряко предоставяне на услуги, свързани със секс – като проституция, стриптийз клубове, клубове за домакини и забавления, и други; забавления и развлечения свързани със секс – като порнография, секс ориентирани мъжки списания, секс филми, секс играчки и фетиш и BDSM принадлежности, сексуалните канали за телевизионни и предплатени секс филми за по поръчка са част от секс индустрията, както и киносалоните за възрастни, секс-магазини и стриптийз клубове. Проституция Проституцията е основен компонент на секс индустрията и може да се осъществи в публичен дом, в хотелска стая на клиент, в паркирана кола или на улицата. Често това е организирано от сутеньор/сводник или ескорт агенция. Проституцията включва проститутка или сексуален работник, предоставящи сексуални услуги на клиент. В някои случаи проститутката има свободата да определи дали тя ще се занимава със специфичен вид сексуална активност, но на някои места по света има насилствена проституция и сексуално робство. Законосъобразността на проституцията и свързаните с нея дейности (привличане, договаряне, доставяне) варира според юрисдикцията. И все пак, дори когато това е незаконно, процъфтяващата подземен бизнес обикновено съществува поради високото търсене и процъфтяващите приходи, които могат да бъдат направени от сводниците, собственици на публични домове, ескорт агенции и трафиканти. Други участници Сексуалната индустрия наема милиони хора по света, предимно жени. Те варират от секс работника, наричан още доставчик на услуги за възрастни (ASP) или доставчик на секс за възрастни, който предоставя сексуални услуги, както и на множество помощни професии и служители. Секс работниците могат да бъдат проститутки, момичета на повикване, порнографски филмови актьори, порнографски модели, секс шоу изпълнители, еротични танцьорки, стриптийз танцьорки, секс оператори на телефонни оператори, киберсекс изпълнители или аматьорски порно звезди за онлайн секс сесии и видеоклипове. Освен това, както всяка друга индустрия, има хора, които работят в или услуга на секс индустрията като мениджъри, филмови екипи, фотографи, разработчиците на уебсайтове и уеб администратори, търговски персонал, издатели на книги и списания, автори и редактори, и т.н. Някои създават бизнес модели, преговарят за търговските условия, издават печатни издания, съставяне на договори с други собственици, купуват и продават съдържание, предлагат техническа поддръжка, управлявани сървър за таксуване на услуги, организират изложби и различни събития, правят маркетинг и продажби на произведения, предоставят данъчни и правни услуги. Опозиция Сексуалната индустрия е много спорна и много хора, организации и правителства имат силни морални възражения срещу нея и в резултат на това порнография, проституция, стриптийза и други подобни професии са незаконни в много страни. Терминът „анти-порнография“ се използва, за да се опишат онези, които твърдят, че порнографията има различни вредни ефекти върху обществото като насърчаване на трафика на хора, десенсибилизация, педофилия, дехуманизация, експлоатация, сексуална дисфункция и неспособност да поддържат здрави сексуални връзки. Феминизъм Феминизмът е разделен на въпроса за секс индустрията. В есето си „Какво не е наред с проституцията“, Карол Патеман посочва, че буквално е обективизирането на жената. Те правят телата си обект, който хората могат да купят за цена. И секс индустрията подсилва идеята за мъжка собственост над жените. Други възражения Сексуалната индустрия често е критикувана, защото се свързва с престъпни дейности като трафик на хора, незаконна имиграция, злоупотреба с наркотици и експлоатация на деца (детска порнография, детска проституция). Сексуалната индустрия също така предизвиква загриженост относно разпространението на болести предавани по полов път.", "version_id": "7328619711787208077"},
{"wikidata_id": "Q1047711", "text": "Казино Роял (книга) Сюжет \"M\", ръководителката на Секретната разузнавателна служба на Великобритания, поръчва на един от най-добрите си агенти, Джеймс Бонд, необичайно задание. Ковчежникът на нелегалния синдикат на елзаските работници, който е и таен агент на Кремъл, Ле Шифр, е инвестирал огромни суми пари в престъпния бизнес, в създаването на мрежа от публични домове. Но след промяната на френските закони е загубил всичките инвестирани пари, и Ле Шифр спешно трябва да намери средства за покриване на липсата. Той решава да спечели тези пари в казиното в едно от курортните градове в южната част на Франция. Британското разузнаване и техните френски колеги са решили да го спрат. Джеймс Бонд, най-добрият агент в Секретните служби, трябва да победи Ле Шифр в игра на карти \"бакара\". Настанявайки се в хотела, Бонд се среща с Рене Матис, френски разузнавач, който казва, че Бонд е под наблюдение. Следователно някой е съобщил на Ле Шифр за Бонд и за задачата му. След това Бонд среща красивата Веспър Линд, която също ще му помага в предстоящата операция. Внезапно над Бонд е извършено покушение, опитват се да го взривят, но Бонд по чудо остава жив и невредим. Докато играе на рулетка, Бонд се среща с друг човек, който участва в операцията срещу Ле Шифр – агента от ЦРУ Феликс Лейтър. През нощта Бонд започва играта на бакара в маса, където ролята на \"банкер\" играе Ле Шифр. След поредица от успешни партии Бонд изведнъж губи всичките си пари. Той спешно се нуждае от 32 милиона франка, за да залага срещу Ле Шифр, и тук на на помощ идва Феликс Лейтър. Той предава на Бонд необходимата сума и Бонд печели. Ле Шифр губи всичките си пари и бързо напуска казиното. Бонд с Линд решават да отпразнуват победата в луксозен ресторант. Но изведнъж бодигардовете на Ле Шифр отвличат Линд. Бонд, който ги преследва със своя автомобил, попада в капан, автомобилът се разбива, а раненият Бонд попада в ръцете на Ле Шифр, във вилата му. Ле Шифр подлага Бонд на жестоки изтезания, за да получи загубените си пари – чек за 40 милиона франка. Въпреки мъките Бонд категорично отказва, а Ле Шифр решава да го убие. В този момент в стаята влиза убиецът на СМЕРШ - всесилната тайна организация на СССР. Убиецът казва, че за престъпленията си Ле Шифр е осъден на смърт, и го убива с пистолет със заглушител. Пратеникът на СМЕРШ не докосва измъчвания Бонд, но при раздялата им изписва с нож на ръката му буквата „Ш”, т.е. \"шпионин\". Скоро полицията намира Бонд и Линд във вилата на Ле Шифр. Веспър Линд не е пострадала, но всички бодигардове на Ле Шифр са застреляни от убиеца на СМЕРШ. Бонд е транспортиран до болницата и започва дългите седмици лечение. Дълбоко преживял последните събития Бонд казва на агент Матис, че след възстановяването си ще подаде оставка. Няколко месеца по-късно Бонд се възстановява и заедно с Веспър решават да почиват на морето. Двамата се влюбват и скоро Бонд решава да се отправи предложение на Линд стане негова съпруга. Но идилията е унищожена от странното поведение на Линд. Първоначално Бонд я хваща да води телефонен разговор с непознат, а Линд лъже неловко в обясненията си. След това в хотела, където са отседнали Бонд и Линд, се появява странен едноок мъж с черна превръзка. Виждайки го Линд страшно се уплашва, но отказва да обясни на Бонд причината за страха си. И една сутрин се случва трагедия. Линд се самоубива със смъртоносна доза приспивателни, оставяйки на Бонд с обяснения. Оказва се, че Линд е била двоен агент, и е работила за руснаците. Тя е издала Бонд и е помогнала на Ле Шифр да го примами в капана. Но скоро Линд се влюбва в Бонд и разбира, че не може да бъде повече предател. Виждайки едноокия, Линд разбира, че това е пратеникът на СМЕРШ, който вероятно ще я убие. Неможейки да мами повече своя любим, Линд решава да се самоубие. Бонд е шокиран от това предателство. Той разбира, че СМЕРШ е съсипала любовта му и опитът му да започне спокоен, мирен живот. За никаква оставка повече не може да става дума, и Бонд продължава борбата си като супершпионин с правото да убива. Интересни факти Започвайки с романа „Казино” Роял” (1953) един от най-страшните противници на Бонд е всемогъщата организация СМЕРШ. В действителност СМЕРШ („Смерть шпионам!”), военното контраразузнаване на СССР, прекратява дейността си след края на Втората световна война през 1946 г. „Казино „Роял” е първият роман за приключенията на агент 007 в официалния списък на „бондиана”, а е сниман последен в 21-вия филм със същото име – „Казино” Роял”. Според обяснения на Бонд, префикса \"00\" (т.е. правото да убива безнаказано и без ръководство), той е получил, след като убива двама души по поръчка на британското разузнаване. Адаптации През 1967 г. е направена неофициална пародия на книгата с участието на Дейвид Нивън като Джеймс Бонд. Официалната филмова адаптация е излъчена през 2006 г. с участието на Даниъл Крейг в главната роля.", "version_id": "9795388598655620987"},
{"wikidata_id": "Q2026742", "text": "Иван Луков Ранен живот и постъпване в армията Иван Луков е роден на 22 август 1871 г. в Габрово. На 31 май 1889 г. е постъпва на военна служба. През 1891 г. завършва Военното на Негово Княжеско Височество училище, на 2 август е произведен в чин подпоручик и зачислен в 20-и пехотен добруджански полк. На 2 август 1894 г. е произведен в чин поручик и е назначен за завеждащ оръжието в 8-и пехотен приморски полк. През 1895 г. постъпва във Висшия офицерски курс в София и завършва през 1897 година. На 15 септември 1900 г. е произведен в чин капитан, а през следващата година завършва Николаевската генералщабна военна академия в Санкт-Петербург, Русия. Служи като младши адютант при щаба на 6-а пехотна бдинска дивизия. Капитан Луков служи като командир на рота от 8-и пехотен приморски полк. През участва в маневрите през 1905 г. във Франция, след което същата година е назначен за военен аташе в Париж, а две години по-късно в Санкт-Петербург. На 19 септември 1906 г. е произведен в чин майор и назначен за адютант в 8-а пехотна тунджанска дивизия. От 1910 г. заема длъжността началник на щаба на 1-ва пехотна софийска дивизия. На 22 септември с. г. е произведен в чин подполковник. Балканска война (1912 – 1913) През Балканската война (1912 – 1913) е начални-щаб на 1-ва пехотна софийска дивизия, с която се сражава при Селиолу, Люлебургаз, Чаталджа. На 1 септември 1913 г. е произведен в чин полковник, а от 27 септември е началник на Военното училище. През 1913 г. е обвинен в заговорничене и през март 1914 г. е назначен за командир на 38-и пехотен полк ] в Кърджали. Командва 2-ра бригада от 3-а пехотна балканска дивизия и през 1915 г. става началник на щаба на 3-та военноинспекционна област в Русе. Първа световна война (1915 – 1918) След мобилизацията през септември 1915 г. е назначен за началник на Оперативния отдел в Щаба на действащата армия в Кюстендил и помощник-началник на щаба на действащата армия, а след смъртта на генерал-майор Константин Жостов – за началник на Щаба на действащата армия. На 1 септември 1916 г. заема длъжността началник на Щаба на Действащата армия. С негово участие се разработва и осъществява оперативният план за бойните действия срещу Румъния и отбранителните боеве на македонския фронт (1916 г.). На 30 май 1917 г. е произведен в чин генерал-майор. През 1917 поради конфликти със съюзниците е изпратен да командва 2-ра армия. През 1918 г. е в състава на българската делегация са подписването на примирието в Солун (29 септември 1918 г.), заедно с Андрей Ляпчев и Симеон Радев. През ноември 1918 – 27 октомври 1919 г. е началник на щаба на армията и член на българската делегация в Ньой, след което излиза в запас. На 7 януари 1920 г. е произведен в запаса в чин генерал-лейтенант. В периода 1921 – 1923 г. е председател на Съюза на запасните офицери. Генерал-лейтенант Иван Луков умира на 17 април 1926 г. в София, България.", "version_id": "11082773744092391"},
{"wikidata_id": "Q272926", "text": "Стокхолмско метро История Причината за започване на строежа на Стокхолмското метро е в изключителната натовареност на улиците на Стокхолм по време на първата четвърт на 20 век . Колите, автобусите и трамвайте са причинявали задръствания по улиците и стокхолмските политици, вдъхновени от решението на проблема в други градове като Лондон, Париж и Ню Йорк взимат решение за построяване на метро-система . След голям обществен дебат, започва планирането на метро-системата през 1941 г., като окончателното завършване на първия етап на подготвителните работи приключва през 1944 г. Първата линия на метрото е отворена на 1 октомври 1950 г, когато съществуващата от 1933 г. подземна железопътна система е приведена спрямо стандартите за метро транспорт. Тази първа линия е вървяла в посока на юг от станция Слюсен. В рамките на няколко години линията е била разделена на три линии, насочени в южна посока от централната част на Стокхолм. През 1952 г. се отваря нова линия към западните предградия. През 1957 г. тази и съществуващите линии са свързани, чрез изграждане на връзка през стария град, и поделят обща централна метростанция. „Червената линия“ е отворена през 1964 г, с две отделни линии, обхващащи оста североизток-югозапад. „Синята линия“ е отворена през 1975 г. с две линии, насочени на северозапад от централната станция. Последно през 1994 г. са достроени части от съществуващата вече „Зелена линия“. Поддръжка Метрото е собственост на Община Стокхолм, която е договорила съвместната поддръжка с Veolia Transport.", "version_id": "16036423166336370818"},
{"wikidata_id": "Q12276088", "text": "Гала (водеща) Ранни години Родена е на 13 февруари 1967 г. в град Плевен. Завършила е педагогика и детска психология във Великотърновски университет „Св. св. Кирил и Методий“. Била е манекен за кратко. Кариера Стартира телевизионна си кариера в началото на 90-те години, като едно от момичетата на късмета в телевизионната игра \"Супершоу Невада“ по БНТ. След това става водеща на няколко предавания, измежду коит „Топмодел Зодиак“ по Канал 1, „Фамилия топ шоу“ по ТВ MSAT и в Евроком България – „Мис Столверк“. На 9 октомври 2000 г. Гала започва работа в Нова телевизия като водеща на сутрешното предаване „На кафе“. Шоуто се задържа на екран пет години. Последният му брой се излъчва в края на юли 2005 г. В началото на същата година Гала започва да води и още едно предаване по Нова телевизия – „Имаш поща“, чийто първи сезон е до 2008 година. Вторият сезон приключи през 2012 г. През есента на 2007 година Гала е водеща и на риалити шоуто „Пълна промяна“. Малко след свалянето на „На кафе“ от екран Гала и съдружниците ѝ от „Глобал Мегазин“ ООД започват издаването на списание „На кафе“. От 16 февруари 2009 г. ”На кафе” е отново в сутрешния ефир на Нова телевизия. Същата година Гала участва в реалити формата Vip Brother. През 2017 г. Академията за мода отличава Гала за втори път с приза за най-стилни и успешни българи „БГ модна икона“. През 2019 г. Гала е част от детективите в предаването на Нова телевизия Маскираният певец. Личен живот Бившият съпруг на Гала е Константин Ангелов Будев, от когото има дъщеря Мари (родена 1997 г.). От около 2004 г. Гала е обвързана с бизнесмена и ко-водещ на Кафе, в периода 2017 – 2018 г., Стефан Николов.", "version_id": "15334316733240070959"},
{"wikidata_id": "Q78584", "text": "Шамуел Телеки Произход и политическа кариера (1845 – 1885) Роден е на 1 ноември 1845 г. в село Думбръвиора (Шаромберке), Трансилвания (днес окръг Муреш, Румъния), в богато унгарско семейство. Шамуел наследява от баща си голямо имение, а по късно, вече близо 40-годишен, се впуска в политиката като става член на горната камара на унгарския парламент. Телеки е запален ловец и това му занимание го среща с африканския континент. Експедиционна дейност (1886 – 1888) През 1886 г. приема предложението на своя приятел и благодетел, престолонаследника на Австрийската империя Рудолф, син на император Франц Йосиф I, да се включи в ловно сафари в Източна Африка, северно от езерото Баринго в Кения. През януари 1887 г., заедно с австрийския флотски лейтенант Лудвиг фон Хьонел, тръгва от Пангани (5°26′ ю. ш. 38°59′ и. д.5.433333° ю. ш. 38.983333° и. д., в Североизточна Танзания), изкачва се по река Пангани до горното ѝ течение и прави неуспешен опит да се изкачи на планината Килиманджаро, като достига до снежната граница (на около 5300 м). Изследва южното подножие на вулкана Меру (4567 м), заобикаля от юг и изток Килиманджаро и продължава на север. През октомври пръв се изкачва на връх Кения (5199 м). След това се отправя на северозапад към езерото Баринго (0°38′ с. ш. 36°05′ и. д.0.633333° с. ш. 36.083333° и. д.), продължава на север по западния край на платото Лайкипия, минава на запад от вулканския масив Ниру и на 6 март 1888 г. открива езерото Туркана (Рудолф, 8500 км²), а на юг от него вулкана Телеки (646 м). Изследва източния бряг на езерото, като установява, че се простира на 300 км по меридиана и е широко от 24 до 50 км. На северното му крайбрежие открива устието на река Омо, а на североизток от езерото – езерото Чоу-Бахр (Стефани). След това изследва западния бряг на Туркана и открива устията на реките Керио и Теркуел. Изкачва се до горното течение на Теркуел и оттам през езерото Баринго през октомври 1888 се завръща на брега на океана при Момбаса. Освен направените географски открития експедицията извършва наблюдения върху климата, флората и фауната на посетените райони. Събрани са над 400 етнографски предмети от племената масаи и кикую и ценни колекции от растения и животни. Следващи години (1889 – 1916) През 1895 г. Телеки прави нов неуспешен опит да се изкачи на върха на Килиманджаро. След последното си пътуване се връща в имението си в Будапеща, където след тежко боледуване умира на 10 март 1916 г. на 70-годишна възраст.", "version_id": "12974290512363428331"},
{"wikidata_id": "Q334113", "text": "SAT SAT е система за проверка на знанията. Провежда се под формата на стандартизиран тест (SAT Reasoning Test) и е приложима за много предмети. SAT е широко разпространен като приемен изпит за колежи и университети, находящи се в САЩ. Администрира се от College Board (организация с нестопанска цел с централа в Ню Йорк), и се развива, публикува и отчита от Educational Testing Service (ETS). Име Системата носи различни имена през годините: първоначално се нарича Scholastic Aptitude Test (SAT), а през 1990 г. е преименувана на Scholastic Assessment Test (отново SAT). През 1994 г. е възприето единствено името SAT, което не означава нищо.", "version_id": "1310522964416789968"},
{"wikidata_id": "Q15711398", "text": "Светкавицата (сериал, 2014) Резюме Бари Алън е криминален следовател, който пристига в Старлинг Сити, за да разгледа поредица от необясними обири, които може да са свързани с трагедия в миналото му. Бари е фен, обсебен от Зелената стрела, който не подозира, че съвместната работа с Оливър и Фелисити ще е причината той да стане част от този опасен свят. След като преживява ужасяващ инцидент, той се превръща в супергерой, който има способността да се движи с невероятна скорост. В България В България сериалът започва на 7 септември 2015 г. по Fox от понеделник до петък от 21:00, първи сезон завършва на 7 октомври. На 15 октомври започва премиерно втори сезон, всеки четвъртък от 22:00 с повторение в петък от 13:10 часа и завършва на 2 юни 2016 г. На 20 октомври 2016 г. започва премиерно трети сезон с разписание всеки четвъртък от 22:00. На 18 май 2018 г. започва четвърти сезон с разписание всеки делничен ден от 22:55. Дублажът е на Андарта Студио. Ролите се озвучават от артистите Мина Костова, Вилма Карталска, Камен Асенов, Росен Русев и Станислав Димитров.", "version_id": "2353408124264962567"},
{"wikidata_id": "Q456097", "text": "Шампионска лига 2000/01 Шампионска лига 2000/01 е 9-то издание под това наименование на най-важния европейски турнир за клубни отбори във футбола и 46-то от началото. През този сезон заедно с носителя на трофея Реал Мадрид участват рекордните 72 отбора от 48 страни, като страните на места от 1 до 3 в петгодишната ранглиста на УЕФА изпращат четири клуба в турнира, тези от 4 до 6 – три, а страните от място 7 до 15 – два. С участието на Бротно Читлук за първи път играе и представител на Босна и Херцеговина. Финалът се играе на 23 май 2001 г. на стадион Джузепе Меаца в Милано. Първа групова фаза Отбори, които продължават във втората групова фаза. Отбори, които се класират за третия кръг на Купата на УЕФА.", "version_id": "17037867776401723676"},
{"wikidata_id": "Q25483900", "text": "Известия на Института за исторически изследвания История Поредицата започва да излиза през 1951 година, като идеята за създаването ѝ принадлежи на тогавашния директор на Института по история към БАН, Димитър Косев. До този момент повечето сътрудници на института публикуват работите си в списание Исторически преглед, но проблем е неговият по-скоро теоретичен профил, както и недостатъчният му обем. Допълнителен довод е и войнстващата марксистка линия на редакцията, която отблъсква някои от по-старите историци. Идеята на Косев, който поема длъжността на отговорен редактор, е Известията да бъде строго академично издание, като в него да публикуват изследванията си всички учени от института. Създаването на новата поредица оказва влияние и върху Исторически преглед. До този момент орган на Българското историческо дружество – организация, чиято дейност към този период напълно замира – списанието е прехвърлено към Института по история с решение на Управителния съвет на БАН. След среща на Косев с ръководството на института и с редакционната колегия на Исторически преглед, начело на която по това време е Жак Натан, е решено списанието да се превърне в научно-популярен орган на Института по история, с което се утвърждава и ролята на Известията като еквивалентният му орган с чисто академична насоченост. Известия на Института по история излиза в продължение на четири десетилетия до 1990 година, като за този период са публикувани тридесет юбилейни и тематични тома, включващи статии, студии и монографии. Томовете са достъпни в големите библиотеки на България, както и в книжните фондове на редица чуждестранни научни институции. След прекъсване от близо четвърт век, през 2014 година поредицата излиза с нов том под име Известия на Института за исторически изследвания, в съответствие с междувременно настъпилото преименуване на Института по история при реформирането на БАН. Целта на новата поредица е да представи нова визия и изследвания, които да са съобразени с модерните тенденции в развитието на историческата наука.", "version_id": "12634414846465449873"},
{"wikidata_id": "Q55685462", "text": "Александър Ганчев Журналистическа дейност През 1919 година полковник Ганчев е последен редактор на седмичника „Военни известия“. Главен редактор и уредник е на списание „Българска военна мисъл“ (1934 – 1943) и на органа на Общия съюз на запасното войнство, в. „България“ (1942 – 1944). Сътрудничи на вестниците „Слово“, „Вечер“, „Дума“, „Отечество“ и други. През януари-март 1941 година е директор на седмичника „Утрешна България“. Член е на Дружеството на Софийските вестникари и на Дружеството на българските публицисти.", "version_id": "1094286148123995733"},
{"wikidata_id": "Q190667", "text": "Сметачна линия Сметачната линия е преносимо механично изчислително устройство, обикновено състоящо се от три сглобени калибрирани линии и плъзгащ се курсор, използван за отчет на междинните резултати. Изобретена е през 1622 г. от Уилям Отред и до разпространението на електронните калкулатори през 1970-те е широко използвана за бързи приблизителни (с най-висока точност до втория знак след десетичната запетая) научни и инженерни изчисления. Основна идея Повечето сметачни линии се състоят от три линии с еднаква дължина, сглобени, така че средната да може да се движи надлъжно спрямо другите две. Външните две линии са фиксирани една спрямо друга. Плъзгащият се курсор с една или повече вертикални линии се използва за отбелязване на междинен резултат върху някоя от скалите. Като цяло математическите пресмятания се извършват, като маркерите на подвижната средна линия се подравняват с тези на някоя от външните скали. Маркерите, гравирани или отпечатани върху линиите, са прецизно поставени, така че да позволят извършването на известен брой математически операции. Геометрията на маркерите определя кои операции могат да се извършват.", "version_id": "16454490072784372100"},
{"wikidata_id": "Q474854", "text": "Амфиктион Амфиктион (гр. Αμφικτύων, Amphiktyon) е в древногръцката митология син на Девкалион и Пира. Негова жена е дъщерята на царя на Атика Кранай. Първоначално управлявал Термопили. След това управлявал Атина 12 години (Аполодор I 7,2; III 14,6). Има легенда според която именно Амфиктион посветил града на богинята Атина и дал името му – Атина. Преди това той се наричал Кранай. Амфиктион бил свален от Ерихтоний. Според легендата, той е основател на делфийската Амфиктиония. Той управлява 10 години през 1497/1496 – 1487/1485 пр.н.е.", "version_id": "8537283440163582497"},
{"wikidata_id": "Q5607", "text": "Модем История на модемите Тези устройства се появяват някъде през 60-те, като част от тогавашните компютърни терминали, които са се свързвали с големите компютри по телефона (комутируем достъп). Първите модеми били със скорост на обменяната информация от 300 bps. Те използват метод, наречен „честотно изместване“, за да предават данни през телефонната линия – този метод замества цифрите от двоичната система със звуци с определени тонове и честоти. Примерно – 1070 Hz звук за 0-лата и 1270 Hz-в за 1-цата. Модемът, в голямата корпорация, пък предава с други честоти, за да не се смесват сигналите – 2025 Hz за 0-ла и 2225 Hz за 1-ца. Заради различните честоти двата модема могат да работят едновременно и се наричат модеми с пълен дуплекс. Модемите, които трябва да се изчакват един друг, пък се наричат полудуплексни модеми.", "version_id": "2124887562907830194"},
{"wikidata_id": "Q246417", "text": "Денис Черишев Кариера През 1996 г. Денис е записан в детско-юношеската школа на Спортинг Хихон. През 2000 баша му Дмитрий преминава в Бургос Промесас, и синът също тренира там. През 2002 талантът му е забелязан от Реал Мадрид и през 2008/09 Черишев е взет в дублиращият тим на Реал. Първоначално Черишев влиза като резерва, играеки в Сегунда Дивисион Б. Въпреки че е испански гражданин, футболистът избира да играе за младежките формации на Русия и през 2011 е повикан в младежкият национален отбор до 21 години. Дебютира на 29 март 2011 срещу Азербайджан. През сезон 2011/12 успява да се наложи в Кастиля и печели Сегунда Б. Дебютира за мъжкият отбор през 2012 в контрола с Овиедо, ставайки първият руснак, играл за кралският клуб. През септември 2012 е включен в заявката на Реал Мадрид за шампионската лига. На 27 ноември 2012 дебютира в официален мач за първият състав на Реал, играейки 60 минути за купата срещу Алкояно. През лятото на 2013 г. започва тренировки за новият сезон с първият отбор на Реал Мадрид, като надеждите са да започне да се разчита повече на него и да влиза в плановете за предстоящите мачове на треньора Карло Анчелоти. На 25 юли Реал продължава договора му до 2017 г. На 2 септември 2013 г. преминава под наем в Севиля. По време на престоя си Денис взима участие в едва 4 мача за първенството, а след на сезона се връща в Реал Мадрид. На 28 юни 2014 г. преминава под наем във Виляреал за срок от една година. Денис успява да се утвърди в състава на „жълтата подводница“ и за 13 мача записва 2 гола и 7 асистенции. Избран е за футболист на месец ноември в клуба. От януари 2016 г. играе под наем във Валенсия. След кратък престой на „Местая“ отново облича екипа на Виляреал. Национален отбор На 14 ноември 2012 дебютира за националният отбор на Русия в контрола срещу САЩ завършила с резултат 2:2. През 2018 г. е повикан в състава за Световното първенство в Русия. Играе във всички двубой на „Сборная“ на турнира, като отбелязва 4 попадения, а в срещите със Саудитска Арабия и Египет е избран за играч на мача.", "version_id": "784905882590839017"},
{"wikidata_id": "Q365420", "text": "Педро де Бетанкур Живот Роден e на 21 март 1626 г. във Вилафлор в южната част на остров Тенерифе. Произхожда от семейство със скромен произход. Израства в родното си село, обградено с красиви местности. От ранна възраст се отличава с вътрешна духовност, не излиза от молитвено настроение, дори когато пасе козите на баща си. На 23 години напуска родния о. Тенерифе, заминава за Хавана и след 2 години се озовава в Гватемала и се установява в страната. Записва се да учи в йезуитски колеж, който не успява да завърши. Става францискански монах в манастира в Антигуа Гватемала. Започва мисионерска дейност сред прокажени, затворници, роби и индианци. Основава болница и училища за бедни, приют за бездомни, сиропиталища за престарели хора. Последван е от други монаси и основава Ордена на Дева Мария от Витлеем (1656). Считан е за евангелизатор на Гватемала. Не успява да сбъдне желанието си да се завърне в родината си поради внезапната си смърт. Умира на 41 години на 25 април 1667 г. Погребан е в църквата на Сан Франциско в Антигуа Гватемала, където останките му се посещават от хиляди поклонници всяка година. На 30 юли 2002 г. при посещението си в Гватемала Папа Йоан Павел II обявява Педро де Бетанкур за светец. Той става първият светец на Канарските острови, Гватемала и Централна Америка. Неговият празник се празнува всяка година на 24 април. Педро де Бетанкур е широко считан за покровител на Канарските острови и Гватемала, а също и за символ на вярата в тези региони, така както Свети Йоан (Иван) Рилски е почитан в България.", "version_id": "5630561709532565098"},
{"wikidata_id": "Q72900", "text": "Власовден (обичаи) Обичаи Вярва се, че единствено на Власовден воловете не са „стегнати и препасани с девет колана“ и поради това е грях да бъдат впрягани. За здравето на воловете и предпазването им от болестта „влас“ се пекат обредни хлябове, наричани „Света Петка“, „Блага питка“, „Власувина“, от които раздават на съседи и роднини като мучат по подобие на кравите и биволиците. Рано сутрин, на този ден, след като почистят оборите, закачват на рогата на воловете обредни кравайчета и ги повеждат на водопой. На реката или кладенеца, орачът сваля хлебчетата, накисва ги с вода и захранва с тях добитъка. В чест на св. Влас в Перущица се е спазвал обичай, наричан „Муканица“. След общоселският курбан, хората се прибират по домовете си със запалени свещи в ръце като през целия път мучат като крави, цвилят като коне и блеят като овце. В някои райони орачи излизат извън селото, където се борят, имитирайки сблъсък между волове и мучат. Вярва се, че през годината най-здравите животни ще са на победилия орач.", "version_id": "18401732292939640132"},
{"wikidata_id": "Q1103381", "text": "Калачакра ступа Символика Специфичната символика на калачакра ступата е свързана както със символиката на ступите изобщо, така и с будистката идея за вселената, както е описана в ученията на Калачакра. Ступите изразяват съвършената природа на ума. Те символизират както просветлените тяло, реч и ум на Буда и десетте нива на Бодхисатва, така и вселената. Те показват хармонията и съвършенството на всички закони управляващи света. В Калачакра Тантра са застъпени както външни аспекти като например космологията, астрономия и астрология, така и вътрешни аспекти като енергийна система на тялото. Смята се, че Калачакра Супата има голяма защитна сила. Древната ступа Дханякатака в Амаравати, окръг Гунтур, Индия Това е най-старата калачакра ступа, построена на мястото, където според устните приемствености на Ваджраяна историческият Буда Шакямуни за първи път преподал Калачакра тантра. Макар днес Ступата да не е стигнала до нас напълно съхранена в близкия музей се пазят някои стели и мраморни гравюри, а също цялостна реплика от първоначалната Дханякатака ступа. Според традицията Буда преподал тук Калачакра тантра на избрани ученици, което означава, че Ступата е от около 500 г. пр.н.е. Както пише Таранатха: „на пълнолунието на месеца Чаитра в следващата година след просветлението си, при голямата ступа Дханякатака Буда излъчил мандалата на „Славния Лунен Дом“ (Калачакра). В тантричния будизъм Дханякатака (Амаравати) се смята за много важно място на разкриването на калачакра тантра. Ступата в Източен Тибет Тя се намира близо до границата на стария Тибет и е построена за да защити страната от негативни влияния. Тя служи като вдъхновение за построяването на калачакра ступата в Южна Испания. Ступата в манастира Бокар в Мирик, Индия Тази калачакра ступа е построена през 1988 г. Манастирът принадлежи на школите Карма Кагю и Шангпа Кагю. В ступата има реликви от Буди и Бодхисатви, мантри и свещени предмети, както и мандали на определени Буда аспекти. Ступата в Карма Гьон, Испания Тя е открита 1994 г. Под ръководството на лама Чечу Ринпоче в южна Испания. Тази е първата открита от него ступа в Европа и се смята за „Ступа Майка“ за всичките Ступи на Запада. Намира се в Будисткия център Карма Гьон и е проектирана от архитект Войтек Козовски. Висока е 13 м. Пълна е с реликви от Буда, текстовете на пълните му поучения Канджур и техните по-късни коментари Тенджур и др. и по времето когато е построена е едва трета от вида си в света. В духа на непалската традиция тя е изписана с т.нар. очи на Буда подобно на прочутата Ступа Бода в Катманду. Ступата в Дарамсала в Индия Тази Ступа се намира в резиденцията на Далай Лама в Дарамсала в Индия. Построена е непосредствено преди Ступата в Гаранас в Австрия. Ступата в Гаранас в Австрия Тази Ступа е построена на земята на центъра Калачакра Калапа в югозападна Щирия в Австрия и е точно копие на тази в резиденцията на Далай Лама. Конструирана от Геше Тензин Дарджье, а строителството ръководи Нгауанг Лодьо от манастира на Далай Лама. В нея има Дхарма писания, аромати и др., както и реликви, дарени от висши лами на всички линии на Тибетския Будизъм.", "version_id": "3044448347512590460"},
{"wikidata_id": "Q183398", "text": "Табло за обяви Таблото за обяви е мебел в обществена сграда или на улицата, където могат да бъдат поставени отпечатани съобщения за обществеността. Например поставяне на реклами за покупка или продажба, обявяване на събития или предоставяне на информация. Таблата често са изработени от материали като корк или дървесина, за да позволят лесно закачане и премахване на реклами от тях с помощта на габърчета. Често срещани публични места за табла за обяви са университети, жп гари, павилиони, коридори и коридори, фоайета и кухни. Има и табла, разположени на улицата, както и импровизирани места като дървета, стени, стълбове за електричество и фенери. Заимствани от таблата за обяви днес съществуват табла за обяви в уебсайтове, където можете да оставяте или изтривате съобщения, които другите хора могат да видят. Днес мястото на традиционните табла за обяви се наследява от онлайн форуми, които са глобален заместител на старата платформа.", "version_id": "17559297971901369663"},
{"wikidata_id": "Q5547113", "text": "Георги Близнашки Произход и образование Роден е на 4 октомври 1956 г. в село Скравена, община Ботевград, Софийска област. Възпитаник е на Първа английска езикова гимназия в София. Завършва „Право“ в Софийския университет „Климент Охридски“ през 1982 г. След защита на дисертация на тема „Постоянните комисии на Народното събрание“ през 1988 г., получава научната степен „кандидат на науките“ (днес „доктор“). Има специализации във Великобритания и Русия. Георги Близнашки произнася прощално слово на 24 юни 2012 г. на погребението на члена на Политбюро и секретар на ЦК на БКП чл.-кор. проф. д-р Йордан Йотов. Владее свободно английски и руски език. Научна кариера Преподавател е в Юридическия факултет на СУ: асистент (1983), доцент (2003), професор (2009) по конституционно право. Преподава и в други висши училища, сред които са: Нов български университет (София), Варненски свободен университет „Черноризец Храбър“ и ЮЗУ „Неофит Рилски“ (Благоевград). БСП и Европейски парламент Ръководи организацията на БСП в София, в началото на 90-те години. Бил е член на Висшия съвет на БСП. Като представител на Коалиция за България е наблюдател (26 август 2005 – 31 декември 2006) и депутат (1 януари – 5 юни 2007) в Европейския парламент, където е член на Конституционната комисия и на Комисията по вътрешния пазар и защита на потребителите. През февруари 2014 г. оглавява Инициативния комитет за произвеждане на референдум за изборна реформа. На 7 март същата година със свое решение Националният съвет на БСП прекратява членството му в БСП „за уронване престижа на партията, системно нарушаване на уставните норми, състоящо се в публични изявления и действия срещу партийната политика и партийните решения и за саботиране на обществената подкрепа на решенията на партийните органи в полза на друга политическа сила“. Със същото решение от БСП са изключени Георги Първанов, Румен Петков, Евгений Желев, Росица Янакиева, Ивета Станкова–Пенкова. Министър-председател Назначен е с указ № 200 на президента Росен Плевнелиев за служебен министър-председател на България от 6 август 2014 до 7 ноември 2014 година.", "version_id": "16113408709521353546"},
{"wikidata_id": "Q903820", "text": "Теория на полетата Теория на полетата е дял от математиката, изучаващ алгебричните структури наречени полета. Полетата са удачно обобщение на повечето числови системи. Добре познатите рационални, реални и комплексни числа са полета. История В началото на 19 век, Нилс Абел и Еварист Галоа за пръв път използват полета в трудовете си по разрешимост на общите уравнения от 5та и по-висока степен. През 1871, Рихард Дедекинд, въвежда термина поле, като с него означава множество от реални или комплексни числа затворено относно четирите основни аритметични операции. През 1893, Хайнрих Вебер дава първата абстрактна дефиниция на поле. В самото начало на теория на полетата, дефиницията на поле не включва комутативност на умножението. Поле, в съвременния смисъл на понятието, тогава е наричано комутативно поле. На немски и френски думите използувани за означаване на термина поле, буквално се превеждат като тяло (съответно 'Körper' и 'corp'), термин който в българската и руската математическа традиция се асоциира именно с първоначалната дефиниця на поле (т.е. поле в което липсва комутативност на умножението). На английски не съществува подобен термин, вместо това се използва 'пръстен с деление' (division ring) или 'скосен пръстен' (skew field). Разширение на поле Поле K, съдържащо k като подполе, се нарича разширение на k. Съществуват различни видове разширения: крайномерни, прости, крайно поредени и пр. Ако всеки елемент на разширението K е корен на полином с коефициенти от k, то K се нарича алгебрично разширение. В противен случай K се нарича трансцендентно разширение и съществува максимално подполе на K, което е алгебрично разширение на k. Простите алгебрични разширения са част от крайномерните разширения. Крайномерните, алгебрично породените и съставните алгебрични разширения съвпадат и са елементи от класа на алгебричните разширения, който е значително по-широк, обхващайки и някои безкрайномерни разширения. Главната цел на теорията на Галоа е изучаването на алгебричните разширения на дадено поле. Приложения Много от най-трудните и красиви задачи за построение с линийка и пергел, известни още от древността, са били решени едва след разработването на методите на теорията на полетата. В линейната алгебра полетата влизат в употреба при дефиниране на вектори и матрици, чийто елементи може да са от произволно поле. Крайните полета, полета с характеристика просто число, се използват в теория на числата, теория на Галоа и теория на кодирането и др. Двойчните полета, полета с характеристика 2, намират употреба в дискретната математика.", "version_id": "6565068832224680890"},
{"wikidata_id": "Q1772804", "text": "Идан Райхел Ранни години Идан Райхел е роден в семейство на ашкенази в Кфар Саба, Израел. На 9-годишна възраст Райхел започва да свири на акордеон, като изпитва особен интерес към циганската музика и тангото. В гимназията изучава джаз пиано, което увеличава способностите му за импровизация и му помага в бъдещата му съвместна работа с други музиканти. Военна служба На 18-годишна възраст Идан постъпва в израелската армия. Именно през този период Райхел започва да се формира като професионален музикант. Като част от военната си служба Идан се присъединява към армейската рок група, която обикаляла военните бази и изпълнявала кавъри на израелски и европейски поп хитове. Благодарение на поста си на ръководител на групата, Идан придобива и умения за това как се организират и провеждат шоута на живо. Работа като съветник След края на военната си служба, Райхел постъпва на работа като съветник в училище-интернат за имигранти и проблемни младежи. Училището се посещавало от много млади етиопски евреи, чрез които Идан се запознава с етиопската фолклорна и поп музика. Повечето младежи от училището отхвърляли културните си традиции с цел да се приспособят и асимилират с израелското общество, но благодарение на една малка група от тийнейджъри, останали почитатели на етиопската музика, той има възможността да чуе музиката на Mahmoud Ahmed, Aster Aweke и Gigi. Така Идан започва да посещава етиопски барове и клубове в Тел Авив. Музикална кариера В същото това време Райхел работи и с много от известните израелски певци като бекъп музикант или изпълнител по време на музикални записи. Няколко години по-късно той решава да започне да се занимава със свои собствени проекти, като кани различни музиканти и певци да се присъединят в този негов проект. За Идан Райхел културните различия в Израел са били винаги обект на особен интерес, поради което той решава да изрази чрез музиката си уважението си към различните култури. Работа на Райхел предизвиква интереса на Gadi Gidor от Helicon Records, който решава веднага да сключи договор с него. Idan Raichel’s Project (2002) През 2002 г. Helicon Records издават Idan Raichel’s Project – първия албум на Идан Райхел. Идан композира и аранжира много от парчетата в албума, изпълнява вокалите и свири на клавишните инструменти, като в същото това време работи съвместно и с много други музиканти. Сред хит сингълите са Boi (בואי/\"Ела\"), Im Telech (אם תלך/\"Ако си отидеш\") и M'dab'rim B'sheket (מדברים בשקט/\"Говорейки тихо\"). По-голямата част от песните на Идан Райхел са на иврит, но има и няколко, които са изцяло на амхарски, а в други само някои от думите са на амхарски. Песните се изпълняват от мъжки и женски глас, като традиционни и фолклористични мелодии биват адаптирани към модерните музикални стилове. Повечето от песните на иврит са с любовна тематика – такава е и песента Hinech Yafah (הינך יפה/\"Thou art Fair\"), базирана на Соломоновата Песен на песните. Началната песен на албума, B'rachot L'shanah Chadashah (ברכות לשנה חדשה / „Blessings for a new year“), в която монотонни гласове рецитират традиционни еврейски благословии, също е свързана с еврейската литургия. Албумът Idan Raichel Project се продава в над 120.000 копия, което го прави троен платинен албум. През ноември 2005 г. Идан Райхел се изявява в Apollo Theater в Харлем, Ню Йорк с две доста успешни шоута. Mimaamakim (2005) През 2005 г. Идан Райхел издава втория си албум – Mi'ma'amakim (ממעמקים / „От дълбините“). Заглавното парче на албума – Mi'ma'amakim, което излиза в края на 2004 г., наподобява началото на Псалом 130 (традиционно рецитиран от евреите по време на нещастие) и се превръща в голям хит. Първото и последното парче от албума се изпълняват от певицата Шошана Дамари. В текстовете на песните си, освен иврит и амхарски, Идан Райхел използва също така и арабски (в Azini), тигриня (в Siyaishaya Ingoma), хинди (в Milim Yafot Me'ele) и йеменски иврит.", "version_id": "17006639075051672752"},
{"wikidata_id": "Q5086842", "text": "Акредитиран институт за управление на водите и околната среда Акредитираният институт за управление на водите и околната среда (АИУВОС) (на английски: Chartered Institution of Water and Environmental Management, CIWEM) е независима британска професионална и благотворителна организация, поставяща си за цел усъвършенстване на теорията и практиката в управлението на водните и другите природни ресурси с оглед на пълноценното им използване с минимално негативно въздействие върху природната среда. История АУИВОС е създаден през 1987 година след сливането на организациите Institution of Public Health Engineers, Institution of Water Engineers and Scientists и Institute of Water Pollution Control, всяка от които с дългогодишна история (най-старата е основана през 1895), като първоначално носи името Institution of Water and Environmental Management. През 1995 организацията получава статут на специално акредитирана от британските власти. Общи бележки Организацията има членове в близо 100 държави, включително и България, където работи в сътрудничество с местните власти и институции в областта на управлението и регулирането на природните ресурси, с университети и частни компании. АУИВОС осъществява обучение и сертификация на специалисти; организира конференции, технически срещи и семинари; издава списания, позволяващи обмяната на опит и знания. Има сътрудничество с Европейския съюз, ООН и WaterAid. Сред почетните членове на организацията са Дейвид Атънбъро и Дейвид Белами. Награда Environmental Photographer of the Year АУИВОС е учредител на ежегодната награда за най-добър фотограф на тема „околна среда“, Environmental Photographer of the Year (EPOTY). Наградата се връчва в няколко категории: „подводен свят“, „поглед върху западния свят“, „променящият се климат“, „иновации в околната среда“, „естественият свят“, „качество на живота“, „млади фотографи до 21 години“ и „млади фотографи до 16 години“. През 2010 наградата в категорията „млади фотографи до 21 години“ печели българинът Радослав Вълков с фотографията си „Ясновидецът“.", "version_id": "2680370738614149284"},
{"wikidata_id": "Q6581071", "text": "Воля за власт \"Воля за власт\" (на немски: Der Wille zur Macht) е име на книга, съставена от бележките на германския философ Фридрих Ницше. Книгата е публикувана след смъртта му от неговата сестра - Елизабет Ницше. Творбата се определя като теоретико-философска проза. Изданието е критикувано за тенденциозен подбор на бележките и фалшифицирането им. Преводи в България В превод на Пламен Градинаров \"Воля за власт\" се публикува от издателство Захарий Стоянов през 2009 г. Този превод упоменава като източник Der Wille zur Macht. Versuch einer Umwertung aller Werte. Nietzsches Werke. Bd IX-X. Aus dem Nachlass 1884-88. Leipzig: Alfred Kröner Verlag, 1922. Изданието включва, без допълнителен критически коментар, предговора на Елизабет Фьорстер-Ницшe. Не се споменава нищо за рецепцията на книгата, както и изданието на Коли и Монтинари на посмъртните фрагменти на Ницше, окончателно развенчало „книгата“ „Воля за власт“ като фалшификат. История на творбата През 1886 г. Ницше обявява (в края на „Генеалогия на морала“) нова творба със заглавието „Воля за власт: Опит за преоценка на всички ценности“. Философът използва част от черновата в „Антихрист“ и „Залезът на кумирите“ (и двете написани през 1888 г.).", "version_id": "406474059961491906"},
{"wikidata_id": "Q1327628", "text": "Татра T6A5 Характеристика Производството на Татра T6A5 започва през 1991 г. с построяването на първата серия за Братислава. Габаритите на е прототип на трамвя са били идентичени с тези на T6A2. При последващо производство трамвая превърпява промени, в зависимост от градът, за който е преднезначен трамвая. Каросерията на вагона е стоманена. Състои се от валцоване и пресовани профили с облицовка от гладка стоманена. Облицовката е покрита с антикорозионно и шумоизолиращо покритие. Подът на мотрисите е изработен от водоустойчив шперплат, на който е залепен каучуково покритие. За достъп до кабели, с.редната част на пода е подвижна. Всяка мотриса е оборудвана с 3 врати. Контролът на вратите е електромеханичен, контролният механизъм е поставен в шкафчето над вратите. Механизмът на вратата е оборудван с фрикционен съединител. Стъклата на трамваите са от безопасно стъкло. Трамваите са оборудвани с удобни седалки. За по-лесно почистване на мотрисите под седалките има свободно пространство (с изключение на пясъчиите и батерията разединителят). Вентилацията на пътническия кабина е естествена с помощта на вентилационни отвори в покрива на мотрисите и прозорците, които се отварят. Отоплението на кабината се извършва с помощта на електрически отоплителни корпуси, поставени в страничните канали на каросерията на мотрисите и задвижвани от мрежа с високо напрежение. Регулирането на отоплението е двуетапно. Осветлението на трамваите е с флуорисцентни лампи. Кабината на ватмана е с остъкление с плъзгаща се врата. Има големи рпредни стъкла, които осигуряват добра видимост на ватмана. В кабината има тапицирана седалка, която се регулира по височина. Трамвая има тристорно управление тип TV 3. Прототипи През 1996 г. ČKD-Прага построява два прототипи, превозвани под наем номера 0030 и 0032. Мотрисите са били с различен тип управление. Татра Т6А5 в Чехия Татра Т6А5 за град Бърно През 1995 г. Бърно получава еднократна доставка цялостна 20 броя на трамваи от типа T6A5. Те са оборудвани с матричен дисплей и външни врати в завода. Всички превозни средства от този тип са все още налице. Татра Т6А5 за град Острава През периода от 1994 до 1996 г. в град Острава са доставени 10 броя трамваи. След това през 1997 г. се доставени по-нова модификация на травая Татра T6A5. Всички трамваи имат класически сгъваеми врати, и са оборудвани с матричен дисплей. Общият брой трамваи е 38 и превозните средства от този тип са все още налице. Татра Т6А5 за град Прага През 1995 година град Прага получи голяма доставка на трамваи T6A5. Бяха доставени 80 броя превозни средства. Повече от 50 мотриси са били доставени през периода от 1996 до 1997 г. Тогава са били доставени 20 броя трамваи. Татра Т6А5 в Словакия Татра Т6А5 за град Братислава В град Братислава доставките на трамвайни мотриси от типа T6A5 започват през 1991 година. Тогава са били доставени 34 броя мотриси. През 1993 година е извършена втора доставка от 12 броя мотриси от този тип, оборудвани фабрично с матрични дисплей. Третата доставка е през 1997 година. Доставени са 10 броя мотриси. След това през 2006 година са били доставени още две мотриси. Общият брой на мотрисите е 58 броя. Татра Т6А5 за град Кошице В края на 1991 г. са били произведени първите два трамвая, предназначени за град Кошице. След това през 1992 година са доставени всички 29 превозни средства, които през 1992 г. се премества в. Първите две бройки, доставени първоначално са били преднезнечени за град Сегед (Унгария), защото траваите не могат да се използва поради ширината им. Татра Т6А5 в Украйна Татра Т6А5 за град Киев През 2017 и 2018 г. бяха доставени 7 мотриси от град Прага заедно с трамвайните мотриси Татра T3. Били са заменени талигите с талиги от Татра T6B5 с ширина 1524 мм и е използвано оборудвяне от този модел. Татра Т6А5 за град Харков През 2017 г. бяха доставени 10 мотриси, произведени през 1995 и 1996 година от град Прага заедно с трамвайните мотриси Татра T3. Една от мотрисите е претърпяла катастрофа и е минала на капитален ремонт в град Харков. Били са заменени талигите с талиги от Татра T6B5 с ширина 1524 мм и е използвано оборудвяне от този модел. Татра Т6А5 в България Татра Т6А5 за град София На 30 ноември 2015 година беше взето решение от комисията по транспорт в Столична община за доставка на 20 броя трамваи от тип T6A5 от град Прага на обща стойност от 765.660 лева / 10,58 милиона CZK / 391.330 EUR. Една мотриса струва 27,500 Лв / 380000 CZK / 14000 евро нето. За транспорт и застраховка ще бъдат платени допълнително 10.783 Лв / 149.000 CKZ / 5500 EUR за трамвай. Мотрисите са с междурелсие 1435 мм. В София са в експлоатация трамвай Татра T6B5 и Татра T6A2.", "version_id": "317156124676268927"},
{"wikidata_id": "Q972926", "text": "Конски ширини Конски ширини се наричат районите от Атлантическия океан между 30° – 35° с.ш. и ю.ш., за които са характерни субтропическите океански антициклони със слаби ветрове или чести безветрия. Налягането на въздуха в тези географски ширини е високо. Там въздухът се издига към горните слоеве на атмосферата поради интензивното нагряване на почвата, а после се спуска обратно към земната повърхност. На сушата в ивицата на конските ширини попадат най-горещите пустини в света (включително и Сахара). От конските ширини към екватора се насочват въздушни потоци, наречени пасати. В районите на конските ширини има безветрие, затова моряците в миналото са можели по цяла нощ да четат със свещ на палубата, а платноходите в течение на доста дълго време не можели да се помръднат от мястото си. През 18 век (Епохата на платното) безветрието ставало причина за продължително задържане на корабите по пътя им. Поради недостига на прясна вода, се налагало да се изхвърлят зад борда конете, които корабите превозвали от Стария свят (Европа) към Новия свят. Суеверните моряци твърдят, че нощем тук често се явяват призраците на конете. От това е произлязло и названието конски ширини. Образуване Нагряването на Земята близо до екватора води до мащабна конвекция по дължина на вътрешнотропичната зона на конвергенция. Тази въздушна маса се издига до ниската стратосфера, където се разбягва, отдалечавайки се от екватора в горната тропосфера на север и на юг. Докато се придвижва към умерените географски ширини от двете страни на екватора, въздухът се охлажда и потъва надолу. В хода на този процес се образува субтропична ивица от високо налягане близо до 30-тия паралел в дете полукълба. Стигналият до повърхността въздух отново се разбягва, като част от него се връща обратно към екватора. Тази циркулация от всяка страна на екватора се нарича клетка на Хадли. Много от пустините на Земята са образувани именно от тези климатологични области с високо налягане.", "version_id": "8409878916506053612"},
{"wikidata_id": "Q242475", "text": "Локуста Локуста (Locusta; Lucusta; † 68 g.) е римлянка от галски произход, една от най-известните отровителки в Древен Рим, живяла през 1 век. Родена е в римската провинция Галия, живяла е в Рим. През 54 г. тя дава на Агрипина Млада отрова, с която тя отравя третия си съпруг император Клавдий. Двете се запознават по времето на изгнанието им на остров Понтия (Pontia). През 55 г. Нерон поръчал при нея отрова, за да отрови доведения си брат Британик. Нерон дори изпратил при нея ученици, за да се научат да приготвят отрови. Локуста била приготвила и отровата, която Нерон носел със себе си при бягството му през 68 г., но не се осмелил да я вземе. Тя е екзекутирана по времето на император Галба, наследникът на Нерон.", "version_id": "18220575762456324961"},
{"wikidata_id": "Q260678", "text": "Rhynchobatus djiddensis Разпространение и местообитание Разпространен е в Джибути, Египет, Еритрея, Йемен, Кения, Мозамбик, Оман, Саудитска Арабия, Сомалия, Судан, Танзания и Южна Африка. Обитава крайбрежията и пясъчните дъна на полусолени водоеми, океани, морета и рифове. Среща се на дълбочина от 2 до 157,5 m, при температура на водата от 20,3 до 28,2 °C и соленост 34,1 – 35,4 ‰. Описание На дължина достигат до 3,1 m, а теглото им е не повече от 227 kg. Популацията на вида е намаляваща.", "version_id": "9809373068663110922"},
{"wikidata_id": "Q211048", "text": "Алесандро Диаманти Биография Роден е на 2 май 1983 г. в гр. Прато, Италия. Зпочва кариерата си в клуба „Прато“ на родния си гр. Прато. Следват участия в отборите на Тоскана и Ливорно, след което е купен от английския „Уест Хям“. Скоро е трансфериран през 2009 г. от италианския Бреша, а след няколко месеца - от Болоня. Първият дебют на Диаманти в Националния отбор по футбол на Италия е на 17 ноември 2010 г. На Европейското първенство по футбол в Полша и Украйна през 2012 г. Диаманти е голмайстор с гол при дузпите на мача с Англия, в който Италия побеждава.", "version_id": "5428405178848265294"},
{"wikidata_id": "Q2019468", "text": "Олександър Гвоздик Аматьорска категория Гвоздик е три пъти шампион на Украйна (през 2009, 2010, 2011). През 2009 и 2011 записва участие на световното аматьорско първенство по бокс. На олимпийските игри през 2012 печели срещу Михаил Даухалиавец от Беларус с 18 – 10, Осмар Браво от Никарагуа с 18 – 6 и срещу Абделхафид Бенчабла с 19 – 17. Опада на полуфинал от Адилбек Нийамзибетов от Казахстан и взема бронзовия медал. Професионална кариера Гвоздик печели дебюта си през 2014 срещу Майк Монтоя в подгряващата карта на събитието Мани Пакяо – Тимъти Брадли II с нокаут в първия рунд. След записани 9 успешни победи Гвоздик е предизвикан за титлата на NABF срещу бившия шампион Наджиб Мохамеди. Печели 10-рундовия мач с нокаут във 2-рия рунд. След успешна защита срещу Томи Карпънси, украинецът се бие в подгряващата карта на събитието Сергей Ковальов – Андрю Уорд, срещу Айзък Чилемба. Гвоздик печели в 8-ия рунд с отказване заради проблеми с ръката на Чилемба. Олександр Гвоздик печели своята втора титла – версия WBO-NABO след победа срещу Крейг Бейкър. През 2018 Гвоздик има правото да предизвика шампиона Адонис Стивънсън след като завоюва интерим титлата на WBC срещу французина Мехди Амар. Изиграват се пълните 12 рунда, но украинецът печели с единодушно съдийско решение. Стивънсън срещу Гвоздик Адонис Стивънсън трябва да защитава линейната титла и титлата на WBC в лека тежка категория срещу интерим шампиона Олександър Гвоздик. Мачът приключва в 11-ия рунд, след като Гвоздик нокаутира Стивънсън. След двубоя в Квебек (Канада) Стивънсън е настанен в болница и в момента състоянието му е критично. Той се намира в интензивното отделение с опасност за живота. По-късно Стивънсън претърпя операция на главния мозък и бе приведен в изкуствена кома, за да бъдат минимализирани последствията от кръвоизлива, който е получил. Лекарите постепенно намаляват лекарствата, които държат спортиста в медикаментозна кома.", "version_id": "4001943462036858341"},
{"wikidata_id": "Q12274990", "text": "Велико Йорданов Биография Велико Йорданов е роден на 11 април 1920 г. в с. Хлевене, Ловешко. Завършва Смесена гимназия „Цар Борис III” (Ловеч) (1942) и специалност физика в Софийския университет (1947). Учител в Народна мъжка гимназия и Пълно средно смесено училище „Христо Кърпачев” (1949-1959), Гимназията за чужди езици и Техникума по кожарство (1962-1980), Ловеч. Инспектор по физика в отдел „Просвета и култура” на Окръжния народен съвет (1960), директор на Техникума по механо-електротехника (1960-1962), Ловеч. Ръководител на кръжок по физика. Има голям принос за обзавеждането на учебни кабинети и работилници в Пълно средно училище „Христо Кърпачев“. От неговия кръжок започва пътя в науката на бъдещи научни работници. Разработва собствен метод за преподаване. Научен ръководител и организатор на множество изложби по приложна физика и електротехника. Заедно със сина си Анатоли Йорданов изобретяват метод за получаване на филтриращ материал за двигатели с вътрешно горене с авторско свидетелство от Института за изобретения и рационализации, вписан в държавния регистър на изобретенията през 1973 г.", "version_id": "126678976833684559"},
{"wikidata_id": "Q5010401", "text": "КЕ Женлай История Отборът е основан през 2008 година под името „Атлетик Америка“, а отскоро е преименуван на „Женлай“. През сезон 2008/09 за първи път учавства във Втора дивизия на Андора, и заема последното 7 място. През следващия сезон отборът заема 4 място, а в Купата на Андора стига до 1/8 финал, което се явява и най-доброто му постижение в цялата му история в този турнир. В сезоне 2010/11 клуб вылетел из Сегона Дивизио заняв 10 место. Във втора дивизия се завръща през сезон 2013/14 и заема второто място и правото да играе плей-офф за влизане в Примера Дивисио. В общия резултат от двата мача отстъпва на Интер с (1:6) и остава във втора дивизия. През сезон 2014/15 отборът претърпява пълен провал, като не спечелва нито една точка, допускайки в 10 мача 48 гола. През есента на 2015 година „Женлай“ учавства в Купата на Федерацията на Андора, но след две загуби отпада от турнира. През следващия сезон отборът успява за първи път в историята си да влезе в Примера Дивисио, заемайки първото място във втора дивизия. Футболистът на „Женлай“ Диего Мариньо става голмайстор на втора дивизия с 41 гола, а Карлес Валс и Жозе Риверо вкарват съответно по 18 и 14 гола и влизат в шесторката на най-добрите голмайстори на турнира. През лятото на 2016 година Мариньо преминава в Сан Жулия, Валс във ФК Санта Колома, а Ривера в испанския „Сео-де-Уржел“. Первая игра в чемпионате Андорры 18 сентября 2016 года завершилась поражением „Женлая“ от „Сан-Жулии“ (1:3). Первият гол за отбора във висшата лига на Андора вкарва Нуно Машаду. През декември 2016-та старши треньор става испанецът Жорди Паскуал, заменил на този пост Жоакин Пину.", "version_id": "7358812443151519330"},
{"wikidata_id": "Q12277340", "text": "Гребна база Пловдив Първи канал Проектът за грабната база е изработен през 1984 г. от „Софпроект“ и завършен през 1988 г. Представлява канал, дълъг 2,2 км, широк 120 м и дълбок 3 м. През 2011 г. е извършен ремонт на стойност 1,6 млн. лева. Обновени са хангарите на гребците, съблекалните, изгражда се нова трибуна за около 800 зрители. Втори канал Първата копка на втори гребен канал е направена на 15 септември 2018 г. от президента на Международния олимпийски комитет Томас Бах, президента на Международната федерация по гребане Жан-Кристоф Ролан, кмета на Пловдив Иван Тотев, президента на Българския олимпийски комитет Стефка Костадинова и председателя на Българската федерация по гребане Свилен Нейков. Проектът носи името екопарк „Марица“, който ще включва 656 дка залесяване, като самият канал е 105 дка. Дължината му ще бъде 2,1 км, с ширина 45 м. Дълбочината ще е 1,5 м. Двата канала ще имат четири връзки – след финала, на 300 м, на 1100 м и на старта, като междинните връзки са за състезанията по кану-каяк, при които има различни дистанции. Предвиждат се още водни атракциони и 37 дка езеро с островчета за гнездене на редки и защитени птици. „Велоалея – Гребен канал“ На 7 август 2013 г. е открита велоалея от двете страни на гребния канал. Тя е дълга 5 км. За хоризонталната пътна маркировка е използван полимер пластик. Водоснабдяване Основното зареждане на Гребния канал става чрез преработени водни обеми от ВЕЦ Кричим. Чрез водохващане, изградено на изтичалото на централата, водата се отвежда до река Първенецка чрез съоръжения на „Напоителни системи“ и чрез водохващане изградено на река Първенецка до канала. Водовземането се осъществява чрез дънен праг. Бреговете на реката в този участък са укрепени с подпорни стени. Самото водовземане е с правоъгълен отвор, на който има монтирана решетка. С покрит канал водата достига до регулираща шахта, в която има монтирани две запорни врати – едната към вододовеждащия канал, другата към реката.", "version_id": "18243869497485220337"},
{"wikidata_id": "Q12272552", "text": "Атанас Вангелов Биография Роден е в 1946 година в град Богданци. Завършва Филологическия факултет на Скопския университет. Доктор на филологическите науки. Преподава във Филологическия факултет в Скопие. Лектор по македонски език и литература в Париж. Работи като журналист в Радио Скопие. Член е на редакцията на списание „Разгледи“. Член е на Дружеството на писателите на Македония от 1967 година. Носител е на наградите „Млад борец“, „Бракя Миладиновци“, „Божидар Настев“, „Димитар Митрев“, „Златно перо“, „Григор Пърличев“. От 1996 г. до 2010 г. е първият посланик на Република Македония в Унгария.", "version_id": "2396997068443332175"},
{"wikidata_id": "Q826477", "text": "Безследно изчезнали „Безследно изчезнали“ в България В България първи сезон на сериала е излъчен по bTV. В дублажа участват Таня Димитрова и Силви Стоицов. Целият сериал е излъчен по Нова телевизия. Шести сезон започва на 5 август 2009 г., всеки делник от 23:15. На 2 ноември същата година започва седми сезон, всеки делник от 20:00 и приключва на 27 ноември. Дублажът е на Арс Диджитал Студио, чието име се споменава от шести сезон. Ролите се озвучават от артистите Таня Димитрова, Татяна Захова, Илиян Пенев, Здравко Методиев от първи до пети сезон, Симеон Владов в шести и седми, и Веселин Калановски. Васил Бинев участва единствено в трети епизод от шести сезон, но не замества никого. Около 2007 г. първите два сезона са повторени и по Diema. Ролите се озвучават от артистите Нина Гавазова, Христина Ибришимова, Силви Стоицов, Георги Георгиев – Гого, който в десетина епизода заместен от Емил Емилов, и Димитър Иванчев. Повторения на сериала се излъчват и по Fox Crime. На 19 декември 2018 г. започва четвърти сезон, всеки делник от 17:10 по два епизода и завършва на 3 януари 2019 г. На 4 януари започва пети сезон. В първите два сезона дублажът е този на Диема Вижън, а в трети е на Арс Диджитал Студио. В четвърти и пети е на Андарта Студио, а Здравко Методиев и Веселин Калановски са заместени от Христо Чешмеджиев и Любомир Младенов.", "version_id": "4577336089320626353"},
{"wikidata_id": "Q205692", "text": "Разпределение на Поасон Разпределение на Поасон или Поасоново разпределение в статистиката и теорията на вероятностите е дискретно разпределение на вероятностите, което изразява вероятността определен брой събития да се случат в определен интервал от времето или пространството, ако събитията се случват с известна постоянна скорост и са статистически независими от времето на последното събитие. Може да се използва и за оценка на броя събития и в други интервали: разстояние, площ и обем Поасоновото разпределение се определя лесно като граница на биномни разпределения. Средното и дисперсията му съвпадат. Приложения Поасоновото разпределение намира приложение при събития, описвани чрез случайни дискретни величини – като брой на пристигащи самолети на дадено летище за определен период от време, брой на самоубийствата за една година. То се среща често във физиката при работа с лазери и радиоактивното разпадане. Напоследък се използва и в телекомуникациите.", "version_id": "1403175568944107596"},
{"wikidata_id": "Q536664", "text": "Мулга Разпространение и местообитание Цяла Австралия без източното и южното крайбрежие, провинция Виктория, о.Тасмания и Централните пустини. Среща се в Евкалиптови и други гори, храсталаци, ниви, плантации, градски предградия. Физически характеристики Едра змия. На дължина достига до около 2 m (2,4), (до 3 непотвърдено). Женските са по-дълги от мъжките. Главата е малка, свързана с тялото. На цвят е от светло-жълтеникаво кафява до червено-кафява, тъмнокафява, бордо, рядко черна. Коремът е малко по-светъл.Силно отровна. Отровните зъби са предни, средно дълги (0,7 — 1 ) cm. Отровата е невротоксична и хемотоксична. При едно ухапване инжектира сравнително голямо количество (80 – 120(150)) мг. Начин на живот Активна привечер и нощем. Изключително агресивна змия. Основно се храни с други змии и жаби, рядко с малки двуутробни и гризачи. Снася между 10 и 20 яйца, които се излюпват до 80 дена. Новоизлюпените змийчета са не по-малко отровни от възрастните. Плува много добре. В някои райони на Северна Австралия води полу-воден начин на живот. Самата тя е честа плячка на някои видове Варани.", "version_id": "4096249499757353333"},
{"wikidata_id": "Q23306250", "text": "Владимир Сандев Биография Роден е на 20 януари 1923 г. в Горна Джумая. Работи като електромонтьор. През 1939 г. става член на Работническия младежки съюз. Участва в Соболевата акция. Два пъти арестуван, но освобождаван поради липса на доказателства. В 1941 - 1944 година е ятак на комунистическите партизани. В 1943 година е изпратен в концлагер. Изпратен в черната рота в Гърция, откъдето избягва и се присъединява към партизански отряд „Яне Сандански“. От 1945 или 1946 г. е член на БКП. След Деветосептемврийския преврат завършва Висшата партийна школа при ЦК на БКП. От 1944 до 1949 година работи като инструктор и завеждащ-отдел в Околийския комитет на РМС в Сандански, инструктор и секретар в Околийския комитет на БКП в същия град, завеждащ сектор и заместник-завеждащ отдел на Околийския комитет на БКП в Горна Джумая. От 1957 е председател на Окръжния съвет на Българските профсъюзи, първи секретар на Градския комитет на БКП и секретар на Окръжния комите на БКП в Благоевград. От юли 1971 година е председател на Изпълнителния комитет на Окръжния народен съвет в Благоевград и член на Бюрото на Окръжния комитет на БКП. Депутат е в VII Народно събрание. На XI конгрес на БКП в 1976 г. е избран за кандидат-член на ЦК на БКП. На Пленума на ЦК на БКП от 12 август 1977 г. е избран за заместник на станалия министър на строителството и строителните материали Иван Сакарев като първи секретар на Окръжния комитет на БКП в Благоевград.", "version_id": "8901134000733421063"},
{"wikidata_id": "Q17524457", "text": "Ана Лорена Санчес Биография и творчество Само на няколкомесечна възраст, семейството ѝ се премества в малко село в южната част на Тексас, където израства. През 2006 година е била модел за мексиканското списание „Tú“. През 2007 година участва в конкурс за красота и талант „Today's Girl“. Наградата ѝ помага да участва в „Talent América“, където печели първо място за модел, второ място за актьорство и трето място за солово изпълнение на арабски танц. След като завършва гимназия и издържа изпитите за университета, Ана Лорена решава да се върне в света на шоуто. В малка телевизионна компания води прогнозата за времето. Освен това, води сутрешно предаване „Alegre Despertar“. Работи и в една радио станция. Решена да се бори за мечтата си – да бъде актриса, Ана Лорена се премества в Маями. Там получава първата възможност да покаже таланта си с роля в теленовелата на Телемундо „Relaciones Peligrosas“/ През 2014 година получава първата си главна роля – в теленовелата „Cosita Linda“, в която си партнира с актьора Кристиан Мейер.", "version_id": "15045910202460222765"},
{"wikidata_id": "Q25483734", "text": "Цветослава Симеонова Ранен живот Играе една година като стажант актриса в Драматично-куклен театър „Иван Радоев“. През 1996 г. завършва НАТФИЗ „Кръстьо Сарафов“ със специалност „Актьорско майсторство за куклен театър“ в класа на професор Атанас Илков. Актьорска кариера Тя играе ролята на Портокала в детското предаване „Ала-Бала“ на БНТ. Работи в Столичен куклен театър. През 1998 г. печели наградата на САБ за куклено изкуство за ролята на главния герой в пиесата „Косе-Босе“, под режисурата на Елза Лалева.", "version_id": "9947566456013512472"},
{"wikidata_id": "Q7371", "text": "Федерико Фелини Произход и младежки години Федерико Фелини е роден на 20 януари 1920 година в Римини в семейство от средната класа. Баща му, Урбано Фелини (1894 – 1956), е роден в селско семейство в Гамбетола и през 1915 година отива в Рим, за да учи за пекар. Майката, Ида Барбиани (1896 – 1984), произлиза от буржоазно религиозно римско семейство на търговци и против волята на родителите си отива да живее с Урбано Фелини в Гамбетола. Двамата се женят през 1918 година, след което се установяват в Римини, където Урбано Фелини се занимава с търговия. Федерико Фелини има по-малък брат – Рикардо (1921 – 1991), който става режисьор на телевизионни документални филми, и по-малка сестра – Мария Мадалена (1929 – 2002). През 1924 година Федерико Фелини тръгва на училище. Той е прилежен ученик, а в свободното си време рисува, прави представления с кукли. Често чете популярното по това време списание „Кориери деи пиколи“, публикуващо преводи на американски комикси, които по-късно оказват влияние върху филмите му. През 1926 година Фелини гледа първия си филм, „Maciste all’Inferno“ на Гуидо Бриньоне, който му прави силно впечатление. През 1929 година Фелини постъпва в гимназията „Юлий Цезар“, където се сприятелява с Луиджи Бендзи, прототип на Тита от филма „Амаркорд“, който по-късно е известен адвокат в Римини. По това време става член на Националната организация „Балила“, казионната организация на фашисткия режим, в която трябва да членуват младежите до 18 години. През 1933 година с родителите си за пръв път посещава Рим. През 1937 година Федерико Фелини отваря, заедно с художника Демос Бонини, ателие за портрети в Римини. По това време в местния вестник „Доменика дел Кориере“ е публикувана първата му хумористична статия. Той решава да се занимава с карикатура и писане на скечове и през 1938 година заминава за Флоренция, където публикува първата си карикатура в седмичника „420“. През юли същата година завършва средното си образование след поправителен изпит по военно обучение. През септември 1939 година Фелини се записва да учи право в Римския университет, но не е сигурно дали изобщо е посещавал занятията. Той живее в семеен пансион, където се запознава с друг свой приятел, художника Риналдо Геленг. Непрекъснато нуждаещи се от пари, двамата заедно рисуват портрети на клиентите в ресторанти и кафета. За известно време Фелини работи и като репортер в ежедневниците „Пиколо“ и „Пополо ди Рома“, но бързо напуска, отегчен от съдебните репортажи. Четири месеца след като публикува първата си статия в „Марк'Аурелио“, влиятелно двуседмично хумористично списание, Фелини става член на редакционния му съвет, постигайки успех с постоянна рубрика, озаглавена „Ще слушате ли каквото имам да ви кажа?“. Това събитие е определяно като „решаващ момент в живота на Фелини“. От 1939 до 1942 година той има постоянна работа в списанието и общува активно с писатели, автори на скечове и сценаристи, което му дава достъп до шоу бизнеса и киното. Сред неговите колеги в редакционния съвет на списанието са бъдещият режисьор Еторе Скола, сценаристът и теоретик на марксизма Чезаре Дзаватини и сценариста Бернардино Дзапони, с когото Фелини по-късно ще си сътрудничи често в своите филми. През този период Фелини прави и интервюта за списанието „ЧинеМагадзино“, които също се оказват полезни за него. Той интервюира Алдо Фабридзи, най-популярният италиански вариететен изпълнител по това време, с когото установява добри лични отношения. След интервюто Фабридзи, който често изпълнява хумористични монолози, започва често да поръчва текстовете си на Фелини. Начало на работа в киното През 1940 година майката на Федерико Фелини, брат му и сестра му също се установяват в Рим и четиримата живеят заедно. Фелини и Руджеро Макари, сътрудник на „Марк'Аурелио“, започват да пишат скечове за радиото и киното. Преди да навърши двадесет години, с помощта на Фабридзи, Фелини е включен в екранните надписи като автор на скечовете във филма на Марио Матоли „Пиратът съм аз!“ („Il pirata sono io!“). Фелини напредва бързо и взима участие в множество филми на киностудиото Чинечита, като в кръга на професионалните му контакти влизат писателят Виталиано Бранкати и сценариста Риепо Телини. В навечерието на влизането на Италия във войната през юни 1940 година Фелини открива книгите на Франц Кафка, Николай Гогол, Джон Стайнбек и Уилям Фокнър, както и френските филми на Марсел Карне, Рьоне Клер и Жюлиан Дювивие. През 1941 година той публикува „Моят приятел Паскуалино“ („Il mio amico Pasqualino“), книжка от 74 страници, която в 10 глави описва абсурдните приключения на Паскуалино, alter ego на автора. Докато пише за радиото и се опитва да избегне мобилизацията, през есента на 1942 година Фелини се запознава с бъдещата си съпруга Джулиета Мазина. Тя изпълнява ролята на Палина в радиопиесата на Фелини „Чико и Палина“ и е известна също с участията си в предавани по радиото музикални комедии, популярно развлечение в годините на войната. През ноември 1942 година Фелини е изпратен в окупираната от италианците Либия, за да подготви сценария на „Рицари на пустинята“ („I cavalieri del deserto“), филм, режисиран от Освалдо Валенти и Джино Таламо. Той е доволен от назначението, тъй като то му дава възможност за пореден път да отсрочи повиквателната си заповед от армията. Отоговорен за спешните промени в сценария, той също режисира първите сцени от филма. Когато британците обсаждат Триполи, Фелини и колегите му успяват да напуснат града с германски военен самолет. Той посвещава на африканското си приключение специална статия в „Марк'Аурелио“. След като при бомбардировка на Болоня медицинското досие на Фелини е унищожено, армията престава да го търси за мобилизация, но заедно с Джулиета Мазани той се укрива в апартамента на нейна леля до падането на Бенито Мусолини на 25 юли 1943 година. На 30 октомври същата година двамата се женят. Няколко месеца по-късно, след като пада по стълбите, Мазина помята. На 22 март 1944 година тя ражда син, Пиерфедерико, но три седмици по-късно детето умира от енцефалит. Тази семейна трагедия оказва трайно емоционално въздействие върху двамата и се отразява на бъдещата им работа. След като американските и британски войски завземат Рим през юни 1944 година, Федерико Фелини и Енрико Де Сета отварят ателие и преживяват следвоенната рецесия, рисувайки карикатури за американските войници. В магазина си Фелини се среща с Роберто Роселини, който подготвя филма си „Рим - открит град“ („Roma, città aperta“) и го кани да участва в сценария със скечове и диалог. Наясно с връзката на Фелини с Алдо Фабридзи, Роселини иска от него да се опита да убеди Фабридзи да изиграе ролята на отец Джузепе Морозини, реален италиански свещеник, екзекутиран от германците. През 1947 година Фелини, заедно със Серджо Амидеи, е номиниран за Оскар за работата си по сценария на „Рим – открит град“. През 1946 година Фелини работи като сценарист и асистент-режисьор на филма на Роселини „Пайза“ („Paisà“), който го оставя да заснеме сицилианските сцени. През февруари 1948 година се запознава с Марчело Мастрояни, по това време начинаещ театрален актьор, участващ в пиеса, заедно с Джулиета Мазина. Фелини установява добри работни взаимоотношения с режисьора Алберто Латуада и става съавтор на сценариите за филмите му „Без жалост“ („Senza pietà“) и „Мелницата на По“ („Il mulino del Po“). Отново работи с Роселини в антологичния филм „Любовта“ („L'Amore“) – той е съавтор на сценария на един от двата сегмента на филма, в който играе и главната роля в партньорство с Ана Маняни.", "version_id": "13643835851044361725"},
{"wikidata_id": "Q7885", "text": "Голяма награда на Бахрейн Писта Пистата се намира в Сакхир, на 30 км югозападно от столицата на острова, Манама. Проектираната от Херман Тилке писта, съдържа не по-малко от 5 трасета в рамките на комплекса. Конструирането на пистата започва през ноември 2002 и е завършена през март 2004. За построяването и са използвани 12 000 тона камък, една трета от които Уелски гранит, избран за повърхност на пистата, поради свойството му да осигурява отлично сцепление. Дългата 5411 км писта осигурява 50000 седящи места и общ брой от 100 000 места за зрителите, всичките предоставящи перфектен изглед към трасето. Също така осигурява и 500 места за журналисти в медийния център на комплекса. Ширината на пистата варира в края на отделните прави, което позволява на пилотите да избират различни линии на каране, а многобройните завои предлагат поне три места за изпреварване. За сезон 2010 трасето е удължено до 6.299 км. като са добавени и 9 нови завоя в северната част с което общият им брой е увеличен до 24, но от следващото Гран При е върната старата дължина на пистата. Състезанието през 2011 г. е отменено заради протестите в държавата.", "version_id": "17067479003864048193"},
{"wikidata_id": "Q211418", "text": "Британско нашествие Британското нашествие е явление, протекло в средата на 1960-те години. Тогава редица рок и поп музиканти от Великобритания, заедно с други аспекти от британската култура, стават популярни в САЩ и са фактор във възхождащата контракултура от двете страни на Атлантическия океан. Рок групи като Бийтълс, Дейв Кларк Файв, Кинкс, Ролинг Стоунс, Херман Хермитс и Ху застават начело на тази инвазия. Предистория Бунтарският тон и образ на американските рок енд рол и блус музиканти стават насъщни за британската младеж от края на 1950-те години. Ранните търговски опити за дублиране на американския рокендрол се провалят, но вдъхновеното от традиционния джаз влечение към скифъла, заедно с нагласата „направи си сам“, е изходна точка за няколко британски сингъла, попаднали в Билборд. Някои млади британски групи започват да комбинират различни британски и американски стилове, като например в Ливърпул през 1962 г. и характерния за него мърсибийт, оттам и „бийт бума“. През същата година първите три музикални дейци с британски корени достигат върха на Хот 100. Някои наблюдатели отбелязват, че американските тинейджъри били изморени от поп групи като Фабиан Форте, които са с насоченост към синглите. Модс и Рокерс, две младежки банди в Англия от средата на 1960-те, също оказват влияние върху музиката на Британската инвазия. Банди с модова естетика имат най-много последователи, но балансиращи групи като Бийтълс също жънат успехи.", "version_id": "17706279872233363366"},
{"wikidata_id": "Q953181", "text": "Шчитно География Градът се намира в историческата област Галиндия (Мазурия), в земята на пруското племе галинди. Разположен е на 46 километра югоизточно от Олщин край езерата Дуже Домове и Мале Домове. История Селището е основано в средата на XIV век от тевтонския рицар Ортолф фон Трир, комтур на Елбльонг. Получава градско право през 1723 година. В периода 1975 – 1998 година градът е част от Олщинското войводство. Население Населението на града възлиза на 23 500 души (2017 г.). Гъстотата е 2213 души/км². Транспорт На 10 километра от града, западно от село Шимани се намира нефункциониращото от 2004 година летище Шчитно-Шимани, което е обслужвало територията на Вармия и Мазурия.", "version_id": "454880140246224868"},
{"wikidata_id": "Q4985", "text": "Херман Мелвил Биография и творчество Херман Мелвил е роден в Ню Йорк, 3-то от 8 деца в семейството на преуспяващ търговец на вносни стоки. Поредица от несполуки в бизнеса довеждат бащата до умствено разстройство и ранна смърт. Мелвил е принуден да работи от 13-годишна възраст, като същевременно учи. На 18 години завършва образованието си и става учител в начално училище, но скоро напуска, за да опита силите си в журналистиката. Не успява и на 19 години се качва като моряк на търговски кораб до Ливърпул и обратно. След завръщането си за кратко се установява в Илинойс. Доведен до отчаяние от непрекъснати финансови затруднения, на 21 години Мелвил отново се качва на кораб – този път на китоловен. Маршрутът на китоловците минава покрай Южна Америка, през Тихия океан към Южните морета. Капитанът е жесток човек, условията на работа са непоносими и 18 месеца след качването си Мелвил, заедно с друг моряк, избягва от кораба на Маркизките острови. Там прекарва месец сред племе от канибали, които се отнасят неочаквано добре с него. Преживяванията от китоловния му опит дават богат материал за първия му роман „Тайпи“ (1846) – смесица от истински и измислени случки, разказани занимателно и с майсторска лекота. С публикуването на „Тайпи“ Мелвил изведнъж става любимец на публиката. Окуражен от първоначалния си успех, Мелвил използва екзотичните си преживявания по море, за да напише цяла серия приключенски морски романи: „Ому“ (1847) и „Марди“ (1849) за полинезийските островитяни, „Обгорял от слънцето“ (Redburn) (1849) – романизирана история на пътуването му до Ливърпул, „Белият мундир“ (White Jacket) (1850) – алегорична история за живота по море на борда на военен кораб. През погледа на литературната история обаче днес всички тези романи се считат за чирачески период в сравнение с шедьовъра му – „Моби Дик, или китът“, който се появява през 1851 г. На пръв поглед „Моби Дик“ е роман за вманиачен капитан на борда на китоловен кораб, но всъщност е много повече – това е свръхчовешко произведение, представлявящо едновременно наръчник на китоловеца и дълбоко философска алегория за живота. Никоя свещена тема не е пощадена в тази сурова и язвителна критика на света; последователно и в градация, Мелвил поглежда от необичаен ъгъл и създава сатирична картина на религиозните традиции, моралните ценности, литературните и политически фигури на деня. При написването на „Моби Дик“ Херман Мелвил е силно повлиян от Натаниел Хоторн – автора на „Алената буква“, с когото се запознава през 1850 г. Мелвил се възхищава от психологическата дълбочина и готическата атмосфера на мрачна обреченост в творчеството на Хоторн и му посвещава „Моби Дик“. Върху този многостранен роман влияние са оказали също и текстове от Библията, Шекспир и Джон Милтън, както и фолклорни жанрове, като например моряшки разкази. А за да опише точно анатомията на спермацетния кит, Мелвил ползва и трудове по естествени науки и енциклопедии. Въпреки изключителното тематично и стилистично богатство, а може би и именно заради това, „Моби Дик“ не е приет от широката читателска аудитория. Само 3000 бройки се продават и публикуването на романа се превръща не само във финансова загуба, но и в загуба на читателската любов и доверие. Публиката е очаквала познатите занимателни истории, а се е сблъскала с нещо невиждано и нечувано дотогава – роман-енциклопедия, роман-епика, роман, изпреварил времето си. Неразбирането е пълно и от страна на критиците, някои доброжелателно съветват Мелвил да не си губи времето с такива експерименти. Отговорът на Мелвил е нова серия от романи – един от друг по-експериментални. Всички те са търговски катастрофи. Накрая се отказва да пише проза и се отдава на поезия. Когато умира през 1891 г. много хора са учудени – мислели са, че отдавна е починал. „Моби Дик“ остава забравен до 1920-те год., когато е преоткрит от литературните историци. Те откриват в него оригинално произведение върху класически американски теми, като съдба, религия, икономическа експанзия; модернистично произведение от ранга на „Одисей“ на Джеймс Джойс, появило се в средата на ХІХ век – странно и чудато до степен на нечетивност, но затова пък отворено към безкрайни тълкувания и литературно-философски открития.", "version_id": "3187797403330484246"},
{"wikidata_id": "Q1193210", "text": "Заклинателят (книга) Сюжет Възрастен йезуитски свещеник на име Ланкастър Мерин ръководи археологически разкопки в северната част на Ирак и изучава древни реликви. След откриването на малка статуя на демона Пазузу (действителен древен асирийски полубог), серия от поличби го предупреждават за предстояща конфронтация с мощно зло, с което, неизвестно за читателя в този момент, той се преборва преди при екзорсизъм в Африка. В същото време, в Джорджтаун, едно младо момиче на име Ригън Макнийл живее с известната си майка, актрисата Крис Макнийл, която е в Джорджтаун за да снима филм. Когато Крис завършва работата си по филма, Ригън започва необяснимо да се разболява. След поредица от полтъргайст-подобни събития в тяхната къща под наем, за които Крис се опитва да намери правдоподобни обяснения, Ригън започва бързо да се променя психологически и физически: тя отказва да яде, нито да спи, става отдръпната и френетична, и все по-агресивна. Крис първоначално мисли поведението на Ригън, че е в резултат на потиснат гняв заради развода на родителите си и отсъстващ баща. След няколко неуспешни психиатрични и медицински лечения, майката на Ригън, която е атеист, се обръща към местен йезуитски свещеник за помощ, когато личността на Ригън става все по-обезпокоителна. Отец Демиън Карас, който преминава през криза на вярата, свързана със загубата на майка си, се съгласява да види Ригън като психиатър, но първоначално се противи на идеята, че това е действително демонично обладаване. След няколко срещи с детето, вече напълно демонична личност, той се обръща към местния епископ за разрешение за извършване на екзорсизъм върху детето. Епископът, с които той се консултира не вярва Карас да е квалифициран да изпълнява ритуалите, и назначава опитния Мерин, който скоро се връща в САЩ за извършването на екзорсизма, въпреки че той допуска Карас да му помогне. Дългият екзорсизъм тества свещениците както физически, така и духовно. Когато Мерин, който преди това е претърпял сърдечна аритмия, умира по време на процеса, завършването на екзорсизма в крайна сметка трябва да направи отец Карас. Когато той настоява, демоничният дух да се всели в него вместо невинната Ригън, демонът се възползва от възможността да обладае свещеникът. Карас геройски жертва собствения си живот в замяна на Ригън, като скача от прозореца на спалнята и преди смъртта си, връща вярата си в Бога като последния му обред е прочетен. Адаптации През 1973 г. по романът излиза филма „Заклинателят“, който е режисиран от Уилям Фридкин, Блати е сценарист и продуцент. Участие взимат актьорите Елън Бърстин, Макс фон Сюдов, Джейсън Милър, Линда Блеър и др. Филма печели Сатурн за най-добър хорър филм и Златен глобус за най-добър филм - драма. Успехи Според испанския книжен институт, превода на книгата в Испания е на осмо място по продажби през 1975 г.", "version_id": "13023494099199491952"},
{"wikidata_id": "Q1300890", "text": "Conus striatus Разпространение и местообитание Разпространен е в Австралия (Ашмор и Картие, Западна Австралия, Коралови острови, Куинсланд и Северна територия), Американска Самоа (Суейнс), Бангладеш, Бахрейн, Британска индоокеанска територия (Чагос), Бруней, Вануату, Виетнам, Гуам, Джибути, Египет (Синайски полуостров), Йемен, Източен Тимор, Индия (Андамански острови, Андхра Прадеш, Гоа, Гуджарат, Западна Бенгалия, Керала, Лакшадвип, Никобарски острови, Ориса и Тамил Наду), Индонезия (Бали, Калимантан, Малки Зондски острови, Малуку, Папуа, Сулавеси, Суматра и Ява), Иран, Камбоджа, Кения, Кирибати (Гилбъртови острови, Лайн и Феникс), Китай (Гуандун, Гуанси, Джъдзян, Дзянсу, Фудзиен и Хайнан), Кувейт, Мавриций, Мадагаскар, Майот, Малайзия (Западна Малайзия, Сабах и Саравак), Малдиви, Малки далечни острови на САЩ (Атол Джонстън, Лайн, Мидуей, Остров Бейкър, Уейк и Хауленд), Маршалови острови, Мианмар, Микронезия, Мозамбик, Науру, Ниуе, Нова Каледония, Обединени арабски емирства, Оман, Остров Рождество, Острови Кук (Кук и Манихики), Пакистан, Палау, Папуа Нова Гвинея (Бисмарк), Параселски острови, Провинции в КНР, Реюнион, Самоа, Саудитска Арабия, Северни Мариански острови, Сейшели, Сингапур, Соломонови острови, Соломонови острови (Санта Крус), Сомалия, Острови Спратли, Судан, Тайван, Тайланд, Танзания, Токелау, Тонга, Тувалу, Уолис и Футуна, Фиджи, Филипини, Френска Полинезия (Австралски острови, Дружествени острови, Маркизки острови и Туамоту), Шри Ланка, Южна Африка (Квазулу-Натал) и Япония (Рюкю). Обитава пясъчните дъна на морета и рифове. Среща се на дълбочина от 5 до 32 m, при температура на водата от 25,4 до 28,6 °C и соленост 34,7 – 37,7 ‰. Описание Популацията на вида е стабилна.", "version_id": "1731605744304413863"},
{"wikidata_id": "Q60040425", "text": "Артин Гидиков Биография Роден е през 1813 г. в Кишинев, Бесарабия. Като юноша се преселва в Пловдив. Установява близки връзки с руските дипломатически кръгове в Цариград и Одрин. След Априлското въстание спасява 52-ма революционери от Пловдив и околността, като заплаща за тях на турските власти. В неговия дом се настанява Найден Геров – първият консул в Пловдив. На него дължи живота си и българския художник Станислав Доспевски, който за благодарност рисува портрета му с маслени бои. Той се съхранява в Художествената галерия в Пловдив. Умира през 1896 г. в Пловдив. Има 4 сина и 4 дъщери. На негово име е кръстена улица в стария град. Личният му архив се съхранява във фонд 1097К в Държавен архив – Пловдив. Той се състои от 13 архивни единици от периода 1880 – 1935 г. Негов внук е полк. Бохос Бохосян.", "version_id": "12006787963147497184"},
{"wikidata_id": "Q12284545", "text": "ЛВК Винпром История През 1976 г. се създава \"Лозаро-винарски комплекс\" в Търговище. Въз основа на разпореждане на Министерския съвет от 17 март 1994 г. ДФ \"Лозаро-винарски комплекс\" в Търговище се преобразува в еднолично дружество с ограничено отговорност \"ЛВК – Търговище\" ЕООД и впоследствие в \"ЛВК – Винпром\" ЕООД. Производство Произвежда висококачествени бели и червени вина, ракии, водка, джин, бренди, вермути и шампанско. През 2001 година най-голям дял в производството на предприятието имат висококачествените трапезни вина с 72,15 %, следвани от пенливите вина с 10,77 %, водката с 9,27 %, ракии с 3,71 %, вермути с 2,7 %, джин с 1,33 % и други с 0,07 %. Износ До 1997 г. \"ЛВК – Винпром\" АД изнася около 70–75 % от продукцията си за страните от ОНД и само 25–30 % продава на вътрешния пазар. Главен външен пазар на продукцията за винпрома е Русия - през първото тримесечие на 2003 г. за страната са изнесени 250 000 бутилки с вино. Изнасят се предимно бели и червени вина, с 12 на сто алкохолно съдържание. Награди На \"Винария 2009\" винпромът се нарежда на 3-то място за производител на най-качествени вина в България, с 13 златни и 16 сребърни медала.", "version_id": "11684174819118832487"},
{"wikidata_id": "Q1440169", "text": "Фокс (племе) Име Фокс не е истинското им име. Самите те се наричат Мескуаки (Мешкуакихаки, Мескуакихук), което означава „Хора на червената земя (пръст)“. Ранните френски изследователи срещат една тяхна ловна група и ги попитали кои са. Индианците отговарят, че са от Уагош (лисица) – името на един от основните им кланове. Оттогава цялото племе става известно с името фокс – лисица. Оджибуейте и други алгонкински народи ги наричат Отагами (Одугамийг) – хората от другия бряг. Сауките ги наричат Асакиуаки, дакота – Беждеке, ирокезите – Скенчиои, виандот – Скакешуруну, хуроните – Скенчиоронон, шоените – Мшкуакита, уинебаго – Уачереке и потауатомите – Уакушек. Култура Езиково и културно фокс са тясно свързани със сауките и често двете племена са смятани от европейците за едно племе. Всяко племе обаче си е отделно и независимо, със свои вождове и традиции. Също като сауките, фокс имат силно развито чувство за племенна идентичност и индивидуалност. За разлика от останалите народи от района на Големите езера, тяхната политическа и обществена организация са по–добре организирани. Живеят в големи села през цялата година и не се разбиват на малки ловни лагери през зимата. Земеделието доставя по–голямата част от храната като жените са собственици на нивите. Диетата си допълват с диви растителни храни, а след като се сдобиват с коне някъде около 1760 г. започват да провеждат ежегоден всеобщ лов на бизони в прериите на Уисконсин и Илинойс. Дрехите им са изработени главно от еленова кожа като основното облекло за мъжете е набедреник, легинси, ризи и мокасини, а за жените рокли, къси легинси и мокасини. През зимата използват кожени наметала. Татуировките и боядисването на лицата и телата са широко разпространени. Религиозни вярвания Религиозните им вярвания се изразяват в почитта им към Великия дух (Манито) и множество духове и природни сили, които имат собствена магическа сила. По време на пубертета всеки човек трябва да се сдобие с някоя магическа сила на дадено животно или предмет. Това става чрез Търсенето на видение на усамотено място в пост и молитва. На тези, които имат големи, могъщи видения са изработвани специални амулети. Някои такива амулети имат голяма сила и влияят на цели семейни линии. Брак и семейство Едно семейство обикновено се състои от съпруг, съпруга и техните деца. Понякога може да има и втора съпруга. Изневярата обикновено е причина за развод. Брака се организира от двойката и се формализира след размяната на подаръци. Двойката живее със семейството на жената в продължение на една година, преди да създаде собствен дом. Децата се раждат в специални хижи в присъствието само на жени. Майката спазва специални ограничения след раждането в продължение на известно време. Възрастен роднина дава име на детето, което избира от запаса имена на неговия клан. Децата винаги принадлежат към клана на бащата. Като възрастни всеки може да се сдобие с ново име по време на сън, чрез видение или по време на война. Погребални практики Погребенията се извършват след провеждането на различни ритуали. Мъртвият е обличан в най–хубавите му дрехи, увиват го в рогозка и го полагат с крака на запад върху дървено скеле или в плитък гроб. Изтъкнатите войни са погребвани в седнало положение. Върху гробовете е поставяно пакетче тютюн. Траурът трае 6 месеца, през което време роднините спазват някои ограничения. Тютюнът и калюмета са свещени и играят важна роля, както в обикновения така и в церемониалния живот. Всеки ритуал, церемония, преговори, и други започват и завършват с тях. Кланове Племето е организирано в 12 клана по бащина линия – Мечка, Лисица, Вълк, Лос, Рис, Бизон, Орел, Море, Гръм, Мечи картоф... История Първоначално фокс живеят в източната част на Долен Мичиган. Принудени от настъпващите ирокези, те изоставят родината си и се изместват на запад в Уисконсин. В Уисконсин Идвайки в Уисконсин фокс не са добре посрещнати от местните племена. След няколко сблъсъка с илиной се установяват по поречието на Фокс Ривър, между река Уисконсин и езерото Уинебаго, част от територията на племето уинебаго. След кратка война, в която уинебаго са почти унищожени, фокс и другите бежанци почти не срещат съпротива срещу заселването им в Уисконсин. По същото време Бобровите войни достигат западните части на Големите езера. В рамките на няколко години, до 1656 г., ирокезите последователно се разправят с хуроните, тиононтатите, алгонкин, неутрал и ери. Много малко хора от тези племена оцеляват и намират убежище на запад в Уисконсин. В началото на 1660те повече от 20 000 бежанци се събират в Уисконсин, притискайки местните уинебаго и меномини отвсякъде. Струпването на толкова много хора в сравнително тесен район скоро води до конфликти и борба за територии и природни ресурси. В този период фокс са в съюз с кикапу и маскутен и воюват с илиной. Идването на французите в региона допълнително утежнява обстановката. Още от самото начало фокс не искат французите в Уисконсин, тъй като тяхната търговия с кожи донесла само нещастия на племето по–рано. Същевременно големи ирокезки отряди, следвайки бежанците достигат до Уисконсин. През зимата на 1666 г. голям отряд сенеки атакуват фокс и убиват 70 от тях. В следващите години племето продължава да стои настрана от французите и търгува с тях само, за да се снабдяват с оръжие и боеприпаси, за да воюват с дакота и оджибуейте. През 1685 г., чрез посредничеството на французите враждуващите племена сключват примирие. Пет години по–късно самите французи стават причина за възобновяване отново на военните действия. Причината е таксата, която френските търговци трябва да плащат, за да преминат през територията на фокс. Французите поискали от оджибуейте да спрат това и така тласкат племената към война. Оджибуейте се съюзяват със старите си врагове дакота и заедно успяват да изтласкат фокс от горното течение на река Сен Кроа, а французите подпомагани от други техни индиански съюзници атакуват селата им при Фокс Портидж. След изтласкването на ирокезите на изток след 1690 г., за племената в Уисконсин настават по–добри времена. През 1696 г. обаче спирането на френската търговия със заповед от краля води до подновяване на междуплеменните войни и постепенното разпадане на алгонкинско – френския алианс, организиран за борба с ирокезите. Фокс подновяват военните действия срещу дакота и същевременно в съюз с уинебаго изтласкват каскаския от земите им. Войни фокс Ефектът от забраната на търговията с кожи е че междуплеменните войни стават още по–ожесточени, а френските търговци са ограбвани и убивани с обезпокоителни темпове. За да се въведе ред в региона, френските власти се опитват да възстановят търговията, построявайки за целта Форт Пончартрейн в Детройт, и приканват племената да се заселят наблизо. Скоро около поста се събират хиляди индианци и ефектът е като в Уисконсин по–рано – много хора на едно място, а твърде малко ресурси. Много скоро между отделните племена избухват спорове и французите едва успяват да задържат мира между тях. Положението се влошава още повече, когато през 1710 г. в Детройт пристигат около 1000 фокс и техни съюзници кикапу и маскутен. Тъй като това е родината им преди Бобровите войни, новодошлите безцеремонно заявяват на останалите да се съобразяват с това. Недоволни от претенциите им, отава, хуроните, потауатомите, пеория и маямите искат от французите да изгонят фокс. Французите заобикалят искането им и племената решават да вземат решението на проблема в свои ръце. През 1712 г. отряд отава и потауатоми напада ловна група маскутен в Южен Мичиган. Маскутен бягат в селото на фокс при Детройт, за да търсят помощ. Двете племена решават да отвърнат на удара и се подготвят за война. Когато французите се опитват да ги спрат яростта на войните се насочва срещу тях. На 13 май 1712 г. фокс, маскутен и кикапу атакуват Форт Пончартрейн, слагайки началото на Първата война фокс (1712 – 1716). Първоначалната атака на форта не успява и е последвана от обсада, и ако обединените виандот, отава, потауатоми, мисисауга и други племена не се притичат на помощ на французите форта нямало да издържи. Много войни от тези племена атакуват в гръб фокс. В последвалото клане повече от 1000 фокс, кикапу и маскутен са убити. Около 100 фокс успяват да се измъкнат и намират убежище при ирокезите. Малцина други се връщат при роднините си в Уисконсин. През оставащите години от войната французите и техните съюзници в Детройт ще платят скъпо за това клане. В продължение на три години французите не успяват да се организират и да спрат непрекъснатите нападения на обединените фокс, кикапу и маскутен. Неспособни да се справят с тях, французите предлагат мир и фокс изтощени от войната приемат. Мирът не включва пеория (френски съюзници), с които фокс продължават да воюват. През 1724 г. обединените кикапу, маскутен, уинебаго и фокс атакуват селото на пеория в Старви Рок – Илинойс. Пеория са спасени от пристигналите навреме френски войници от Форт дьо Шартр, които принуждават нападателите да отстъпят. Същевременно фокс отварят нов фронт на запад срещу осейджите, ото и мисури. За да се борят с толкова много врагове на фокс са нужни още съюзници и те успяват да се съюзят с дакота. На французите този нов съюз изглежда доста подозрителен. Изведнъж, след 70 години на непрекъсната война, дакота и фокс стават съюзници и французите взимат това за британски заговор срещу тях. Французите решават да се разправят веднъж завинаги с фокс. Освен подкрепата на илиной, французите могат да разчитат и на Макинак оджибуей, както и на племената Детройт (отава, виандот, потауатоми, мисисауга и Сагино оджибуей). През 1726 г. 20 френски войници и 500 войни илиной атакуват фокс. Фокс успяват да се оттеглят навреме и атаката се проваля. На следващата година французите за първи път заговарят на съюзниците си за пълно унищожение на фокс. С помощта на подаръци, преговори и обещания французите успяват да изолират фокс от съюзниците им. Така в началото на Втората война фокс само кикапу и маскутен все още са на страната на фокс. Това се променя, след като кикапу и маскутен отказват да убият френските си пленници по настояване на фокс. Разярени, фокс нападат група кикапу – маскутен, която е на посещение в селото им и убиват всички. С този необмислен и прибързан акт фокс се лишават и от последните си поддръжници, а за да си отмъстят кикапу и маскутен се присъединяват към французите. През зимата на 1729 г. отряд уинебаго, меномини и оджибуей нападат ловен лагер на фокс и убиват 80 мъже и отвличат 70 жени и деца. Притиснати отвсякъде от врагове, през лятото на 1730 г. около 1000 фокс решават да отидат да живеят при сенеките в Ню Йорк. За да стигнат до там те трябва да преминат през земите на илиной. Фокс изпращат посланици с молба да им бъде разрешено да преминат мирно. Илиной се съгласяват, но по – късно дългогодишната вражда надделява и илиной организират преследване. Преследвачите настигат фокс близо до днешния Блумингтън. Фокс отстъпват и построяват защитно съоръжение с намерението да се защитават. Илиной обсаждат крепостта и изпращат пратеници да свикат подкрепления. През август от Форт дьо Шартр пристигат 100 френски войници и 400 войни от племената кахокия, пеория и мисури. Пристигат и още 200 войни кикапу, маскутен и потауатоми.и още 400 войни сауки, потауатоми и маями от Сейнт Джоузеф. През септември идват още войни от пианкашо и уеа. Заобиколени от над 1400 врагове за фокс в крипостта няма изгледи за спасение. Въпреки че успяват да удържат крепостта, липсата на храна и прясна вода стават все по–големи. Накрая започват да хвърлят децата си от крепостта само и само да не попаднат в ръцете на враговете. През нощта на 8 септември се появява малък шанс за спасение. Разразява се буря и фокс решават да се възползват от нея и да се измъкнат. Планът им успява, но в последвалото преследване между 600 и 800 фокс са убити от французите и техните съюзници. Няма данни да са взимани пленници. След това всичко, което остава от племето са 600те души останали в Уисконсин. Твърде малко, за да се борят срещу толкова врагове те намират убежище при старите си приятели сауките. До този момент сауките поддържат приятелски отношения с французите и се застъпват пред тях за фокс. В Айова През 1734 г. френска експедиция, придружавана от войни оджибуей и меномини пристига в селото им и командващият иска от сауките да предадат фокс. Сауките категорично отказват и са нападнати. В суматохата на битката те и фокс успяват да избягат и преминават за по–сигурно отвъд Мисисипи. Установяват се в източна Айова, откъдето изпращат бойни отряди срещу французите и техните съюзници. През 1736 г. французите изпращат срещу тях втора наказателна експедиция. На следващата година индианските френски съюзници, разтревожени от геноцида, който се извършва срещу сауките и фокс се застъпват за тях и искат от французите да прекратят войната. Изправени пред нова война с оджибве и дакота в Минесота и големия конфликт с чикасо и натчезите на юг, французите се съгласяват да помилват сауките и фокс. Двете племена остават в Айова до 1743 г. До това време фокс осакатени от войните наброяват едва около 500 души, плюс още 100, които живеят при сенеките в Ню Йорк. Доста по–многобройни, сауките са господстващо племе. След 1734 г., въпреки че всяко племе си има собствени вождове и традиции, така силно се смесват помежду си, че по–късно на англичаните и американците им е доста трудно да ги възприемат като две отделни племена. В Айова животът на фокс и сауките не е лесен. Тук те продължават да воюват на няколко фронта – на юг с осейджите и мисури и на изток с илиной. През 1746 г. техни войни се присъединяват към Макинак оджибуей срещу племената Детройт. Двете племена остават неутрални по време на въстанието на Понтиак през 1763 г. През 1765 г. фокс се завръщат в Уисконсин, който вече е под контрола на англичаните. През 1769 г. техни войни взимат участие в отмъстителния поход, организиран от алгонкините срещу илиной, за да отмъстят за убийството на Понтиак. В резултат на тази отмъстителна война илиной са почти унищожени, а победителите си поделят земите им. След установяването на британския контрол над Северна Америка, белите селища бавно започват да се разпространяват все по–далеч на запад. Още от началото на пристигането на британците в Илинойс, сауките и фокс се разбират добре с тях. През 1780 г. фокс се съюзяват с дакота и се опитват да си върнат долината на река Сен Кроа, която сега е заета от оджибве, които изтласкват дакота от там през 1740 г. Войната с оджибве за долината продължава до 1783 г., когато оджибве нападат и унищожават 6 села на фокс по река Чипеуа. Фокс, които успяват да се спасят пресичат Мисисипи и се установяват в североизточна Айова, където пък влизат в конфликт с дакота.", "version_id": "476115255419717309"},
{"wikidata_id": "Q536500", "text": "Джоузеф Лармор Биография Роден е на 11 юли 1857 г. в Магерагал, Антрим, Великобритания, в семейството на Хю Лармор – магазинер от Белфаст, и Ана Райт. Учи в Кралската академична институция в Белфаст. Продължава образованието си в Кралския университет Белфаст, където изучава математика, а след това в Колеж „Св. Йоан“ в Кеймбридж, където става старши учител. След като преподава няколко години физика в Националният университет на Ирландия в Галуей, той започва да преподава математика в Кеймбридж през 1885 г. През 1892 г. е приет като член на Кралското научно дружество в Лондон и става почетен сътрудник на Кралското научно дружество в Единбург през 1910 г. През 1903 г. е назначен като Луказиански професор по математика в Кеймбридж. Мотивиран от силната опозиция към Движение \"Самоуправление за Ирландия\", през февруари 1911 г. Лармор се кандидатира и бива избран за член на парламента за район Кеймбриджки университет заедно с либералосъюзническата партия. Остава в парламента до общите избори през 1922 г., когато Ирландският въпрос е договорен. След пенсионирането си от Кеймбридж през 1932 г., Лармор се мести обратно в Северна Ирландия. Лармор никога не се жени. Умира на 19 май 1942 г. в Хоулиуд, Северна Ирландия, на 84-годишна възраст. Научна дейност Лармор предлага, че етерът може да бъде репрезентиран като хомогенна течна среда, която е перфектно несвиваема и еластична. Лармор вярвал, че етерът е отделна форма на материята. Той комбинира моделът на Лорд Келвин за въртящ се жиростат (виж Вихрова теория на атома) с тази теория. Паралелно с развиването на Лоренцовата теория за етера, Лармор публикува Лоренцови трансформации във философските трудове на Кралското научно дружество през 1897 г. – няколко години преди Хендрик Лоренц (1899, 1904) и 8 години преди Алберт Айнщайн (1905). Въпреки това Лармор не разполага с правилните скоростни трансформации, включително законът за събиране на скоростите, който е по-късно открит от Анри Поанкаре. Лармор предвижда феноменът на времеразширяване, поне за електрони в орбита, и потвърждава че Лоренцово съкращение (свиване на дължината) би се получило за тела, чиито атоми са държани заедно от електромагнитни сили. В книгата си „Етер и Материя“ (1900), той отново показва Лоренцови трансформации, времеразширяване и свиване на дължината (третирайки ги като динамични, вместо кинематични ефекти). Лармор се противопоставя на теорията на относителността на Алберт Айнщайн, въпреки че за кратко време я признава. Лармор отхвърля както изкривяването на пространството, така и специалната теория на относителността, до степен в която твърди че абсолютното време е от фундаментално значение за астрономията (Лармор 1924, 1927). Лармор вярва в това, че материята е съставена от частици движещи се в етера. Лармор също така вярва, че източникът на електрическия заряд е „частица“ (която още през 1894 нарича електрон). В последствие, в това което изглежда като първото специфично предвиждане на времеразширяване, той пише: \"... индивидуални електрони описват съответни части от техните орбити за време, по-кратко от това на [останалата] система в съотношение (1 – v²/c²)1/2\" (Лармор 1897). Лармор вярва, че потокът от заредени частици съставлява тока в проводника (но не е част от атома). Лармор изчислява скоростта на енергийното лъчение от ускоряващ електрон. Той обяснява разделянето на спектралните линии в магнитно поле чрез трептенията на електроните. През 1919 г. Лармор предлага, че слънчевите петна са само-регенериращо се динамоподобно явление върху повърхността на слънцето.", "version_id": "5709623481873928563"},
{"wikidata_id": "Q95162", "text": "Роберта Винчи Кариера Първата си титла Роберта Винчи завоюва срещу друга италианка – Татяна Гарбин на турнира в Богота през 2007 г. След оспорван мач срещу руската представителка Мария Кириленко на турнира в Барселона през 2009 г. получава второто си голямо отличие в женския тенис. Роберта Винчи има основна заслуга за победата на италианския национален отбор в надпреварата за „Фед Къп“ през 2006 г. Тогава заедно със сънародничките си — Флавия Пенета, Франческа Скиавоне и Мара Сантанджело побеждават силния съперник от Белгия. През 2009 г. отново печелят титлата във „Фед Къп“, този път отстранявайки във финалните серии отбора на САЩ. През април 2010 г., заедно със своята сънародничка Сара Ерани побеждават във финалния мач на турнира „Андалусия Тенис Експириънс“ рускинята Мария Кондратиева и представителката на Казахстан Ярослава Шведова с резултат 6:2, 6:2. По този начин тя печели своята четвърта титла на двойки. В средата на месеца печели петата си титла на двойки, отново партнирайки си със Сара Ерани. Италианският тенис-дует печели турнира „Барселона Лейдис Оупън“, налагайки се във финалния мач над друга италианка Татяна Гарбин и младата швейцарска тенисистка Тимеа Бачински. На 24.10.2010 г. Роберта Винчи печели шампионската титла на сингъл от турнира в Люксембург. Във финалната среща, тя елиминира представителката на Германия Юлия Гьоргес с резултат 6:3, 6:4. В началото на 2011 г. Роберта Винчи печели шампионската титла на двойки от турнира в австралийския град Хобарт. Във финалната среща, със Сара Ерани елиминират Катерина Бондаренко и Лига Декмейере с резултат 6:3, 7:5. На 30.04.2011 г. печели шампионската титла на сингъл от турнира „Барселона Лейдис Оупън“. Във финала, тя надделява над чешката тенисистка Луцие Храдецка с резултат 4:6, 6:2, 6:2. На 18.06.2011 г. Винчи е шампионка от турнира в холандския град Хертогенбош, като сломява съпротивата на състезаващата се за Австралия сръбкиня Йелена Докич с резултат 6:7, 6:3, 7:5. На 10.07.2011 г. в унгарската столица Будапеща надиграва своята румънска опонентка Ирина Камелия Бегу с резултат 6:4, 1:6, 6:4. На 04.03.2012 г. Роберта Винчи печели шампионската титла на двойки от турнира в мексиканския град Акапулко. Във финалната среща, със своята сънародница Сара Ерани, сломяват съпротивата на испанските тенисистки Лурдес Домингес Лино и Аранча Пара Сантонха с резултат 6:2, 6:1. На 26.08.2012 е шампионка на сингъл от турнира в американския град Далас. Във финала побеждава сръбската тенисистка Йелена Янкович с резултат 7:5, 6:3. На 14.04.2013 г., Роберта Винчи печели своята осма шампионска титла на сингъл от турнир, провеждащ се под егидата на Женската тенис-асоциация (WTA).Това се случва по време на турнира в полския град Катовице, където във финалната среща, италианската тенисистка побеждава своята чешка опонентка Петра Квитова с резултат 7:6 и 6:1. На 14.07.2013 г., Роберта Винчи печели своята девета купа от турнир, провеждащ се под егидата на Женската тенис-асоциация (WTA). Във финалния двубой на турнира в Палермо, тя побеждава своята сънародничка Сара Ерани с резултат 6:3,3:6 и 6:3.", "version_id": "14055768239879102828"},
{"wikidata_id": "Q2011450", "text": "Бели Искър География Село Бели Искър се намира в подножието на връх Мусала с невероятна природа за развитие на екотуризъм и селски туризъм. Селото отстои на 65 km южно от столицата – София, на 7 km южно от град Самоков и на 5 km от Боровец. Бели Искър има население 700 души и е разположено на надморска височина от 1130 m. Селото се намира на най-стратегическото място в Рила. От тук тръгват атрактивни маршрути до връх Мусала с надморска височина 2925 m – най-високия връх на Балканския полуостров, Мальовица, хижа Вада, Седемте рилски езера, Чакър войвода, Ястребец, хижа Грънчар, двореца Царска Бистрица и Боровец. В селото са запазени исторически чешми и кладенци като Войнишкото чешме, Кадън кладенец и Бельов кладенец. Голяма историческа местност е Демир капия, където стават най-големите сражения по време на Освобождението от турско иго. В Бели Искър има идея за изграждане на ски-лифт и писта, която да свърже селото с връх Ястребец. Над селото се намира яз. Бели Искър. Тук се намира една от най-високопланинските централи в страната. В красивата ледникова долина на река Бели Искър, над селото е създадена едноименната екопътека, изградена и функционираща от 2003 г. Черквата „Успение Богородично“ е построена през 1847 г. Тази църква също има история. В селото се разказва, че през 1912 г. тук се е венчал Яворов за Лора. По-късно в пещерата „Каменна колиба“ Яворов се среща с Яне Сандански, където правят заверата. Пещерата се намира на 5 km южно от селото. На 1 km над селото започва Централният Рилски резерват. Той е най-големият в България, а също и един от най-големите в Европа. Създаден е с цел да се съхранят горски, субалпийски екосистеми, образуващи природен комплекс. Площта на резервата е 12 393,7 ха и обхваща значителна територия около Бели Искър и връх Мусала. В селото има местно туристическо сдружение „Бели Искър“. Основните цели на сдружението са подпомагане и съдействие за устойчиво развитие на туризма в региона на село Бели Искър и утвърждаване на региона като туристически и курортен център. Всяка година сдружението организира традиционния „Празник на Рилския зелник“ и рок фестивал „Рок в Рила“. Редовни събития Всяка година селото празнува празникът „Рилски зелник“, който е организиран от местните и в него има състезание за най-добрия зелник. Също в селото се организира всяка година рок фестивалът „Рок в Рила“ този фестивал е организиран от Михаил Янов. „Рок в Рила“ е напълно свободен и всички групи могат да участват – стига да покриват изискванията за стил на свирене.", "version_id": "14611605739995793527"},
{"wikidata_id": "Q35665", "text": "SETI@Home SETI@Home е проект за разпределени изчисления за домашни компютри, свързани в Интернет, стартиран и поддържан от Калифорнийския щатски университет в Бъркли, Калифорния. SETI е акроним на Search for Extra-Terrestrial Intelligence („Търсене на извънземен разум“). Целта на SETI@Home е да се анализират данните, постъпващи от радиотелескопа Аресибо, за радиоизлъчвания от извънземен разум. С над 5 милиона потребители от цял свят, това е най-сериозният и сполучлив пример за проект, базиран на разпределени изчисления. От стартирането му на 17 май 1999, проектът е направил изчисления, които компютърът на университета би направил сам за над 2 милиона години. На 26 септември 2001, SETI@Home е извършил общо 10²¹ операции. Тази стойност влиза в Рекордите на Гинес като най-голямото изчисление, правено някога. Софтуерът на SETI@Home за споделени изчисления е достъпен за всички основни операционни системи и се стартира както като скрийнсейвър, така и докато потребителят работи, като използва излишните ресурси на компютърния процесор за изследване. Имало планове да се получават данни от обсерватория Паркес в Австралия и да се анализират и сигнали от южното полукълбо, но остават непотвърдени. Софтуерната платформа на SETI@Home е наречена „Отворена инфраструктура за мрежово изчисление, Беркли“ (Berkeley Open Infrastructure for Network Computing – BOINC), която позволява да се следят повече типове сигнали, а също и позволява на потребителите да допринасят за други проекти за споделени изчисления, базирани на BOINC платформа. На 1 септември, 2004 е засечен интересен сигнал SHGb02+14a.", "version_id": "1538309516169423515"},
{"wikidata_id": "Q19826069", "text": "Христо Тодоров (композитор) Биография Роден е през 1927 година в Пловдив. Завършва Българската държавна консерватория през 1950 година, учи композиция при професор Веселин Стоянов. Работи като композитор и аранжор в ансамбъла на МВР и Военния ансамбъл. Постоянна е неговата творческа връзка с редакция „Народна музика“ и Ансамбъла за народни песни на Българското национално радио. Създава над 2000 обработки на народни песни, инструментални пиеси, танцови композиции, пише авторска музика за документални филми. Неговите композиции се открояват с ярка индивидуалност, особена мелодичност и неповторима хармония. Обработил е песни на едни от най-големите имена в родния фолклор – Гюрга Пинджурова, Борис Машалов, Йовчо Караиванов, Костадин Гугов, Олга Борисова, Надка Караджова, Соня Кънчева, Вълкана Стоянова, Илия Аргиров. Неговата песен „Пладнина е братко“ в изпълнение на Олга Борисова печели най-голямата награда на конкурса „Приз Братислава“ през 1975 година, а песента му „Сватба“ е включена в пъвия албум на Марсел Селие „Мистерията на българските гласове“. Умира през 1980 година в София.", "version_id": "416142682724776902"},
{"wikidata_id": "Q135597", "text": "Coryphaena equiselis Разпространение Видът е разпространен в Австралия, Алжир, Американска Самоа, Американски Вирджински острови, Ангола, Антигуа и Барбуда, Аруба, Асенсион и Тристан да Куня, Бангладеш, Барбадос, Бахамски острови, Белиз, Бенин, Бермудски острови, Бразилия, Британски Вирджински острови, Бруней, Вануату, Венецуела, Виетнам, Габон, Галапагоски острови, Гамбия, Гана, Гваделупа, Гватемала, Гвиана, Гвинея, Гвинея-Бисау, Гуам, Демократична република Конго, Джибути, Доминика, Доминиканска република, Египет, Еквадор, Еритрея, Йемен, Израел, Индия (Андамански острови), Индонезия, Йордания, Иран, Испания (Канарски острови), Италия, Кабо Верде, Кайманови острови, Камбоджа, Кения, Кирибати, Китай, Кокосови острови, Колумбия, Коста Рика, Кот д'Ивоар, Куба, Либерия, Мавритания, Мавриций, Мадагаскар, Майот, Макао, Малайзия, Малдиви, Малки далечни острови на САЩ (Атол Джонстън, Лайн, Остров Бейкър и Хауленд), Малта, Мароко, Маршалови острови, Мексико, Мианмар, Микронезия, Мозамбик, Намибия, Науру, Нигерия, Нидерландия, Никарагуа, Ниуе, Нова Зеландия, Нова Каледония, Оман, Остров Норфолк, Остров Рождество, Остров Света Елена, Острови Кук, Пакистан, Палау, Панама, Папуа Нова Гвинея, Перу, Питкерн, Португалия (Азорски острови), Провинции в КНР, Пуерто Рико, Реюнион, Салвадор, Самоа, Сао Томе и Принсипи, Саудитска Арабия, САЩ (Хавайски острови), Северна Корея, Северни Мариански острови, Сейнт Винсент и Гренадини, Сейнт Китс и Невис, Сейнт Лусия, Сейшели, Сенегал, Сиера Леоне, Сингапур, Соломонови острови, Сомалия, Судан, Суринам, Тайван, Тайланд, Танзания, Токелау, Тринидад и Тобаго, Тувалу, Уолис и Футуна, Фиджи, Филипини, Франция, Френска Гвиана, Френска Полинезия, Хаити, Хондурас, Хонконг, Чили (Великденски остров), Шри Ланка, Южна Африка, Южна Корея, Ямайка и Япония.", "version_id": "3741140188258504576"},
{"wikidata_id": "Q9581174", "text": "Acoo Browser Acoo Browser е уеббраузър, създаден от компанията Асоо. Работи под всички версии на операционната система Уиндоус. Браузърът има графичен потребителски интерфейс със стандартните функции на Internet Explorer, но са прибавени и някои други. Например той притежава филтър за рекламни банери, системен чистач и блокиране на изскачащи pop-up-прозорци. Налична е и стандартната опция да се отварят повече от една страници в един прозорец.Тя се използва от много известни личности, но тук още не е толкова популярна.", "version_id": "2108186156410293885"},
{"wikidata_id": "Q12281668", "text": "Илия Щъркалев Биография Илия Щъркалев е роден в 1909 година в зъхненското село Скрижово, Османската империя, днес Скопия, Гърция. Завършва медицина в Мюнхен през 1937 година и специализира в „Майчин дом“ - първата акушеро-гинекологична клиника в България, от 1939 до 1942 г. Преподава във Висшия медицински институт в София от 1942 година като асистент, от 1955 година е доцент, а в 1959 година става професор и оглавява катедрата по акушерство и гинекология, която ръководи до 1976 г.", "version_id": "14501963159284466299"},
{"wikidata_id": "Q48947065", "text": "Отряд на БЧК в Манджурия Отрядът на БЧК в Манджурия е български доброволчески военномедицински отряд, действал по време на Руско-японската война от 1904 – 1905 г. в състава на Манджурската армия на Руската императорска армия (сухопътните войски). Това е първата задгранична мисия на българската военна медицина. История Формирането на отряда преминава на територията на България под егидата на Българския червен кръст. Отрядът се състои от 6 души - поданици на Българското княжество (2 лекари, 2 санитари и 2 медицински сестри). Съставът на отряда е от български военнослужещи и медици. Началник и заместник-началник на отряда са военните лекари подполковник д-р Димитър Киранов и поручик д-р Иван Мендизов, в състава са също подофицерите Ангел Марков и Стоян Димов, както и медсестрите Олга Заполска и Ингилизова. В разпореждане на отряда е комплект за военнополева болница с 30 легла, запас превързочни материали и медикаменти и друго необходимо имущество. Отрядът е доставен от България в пристанище Одеса на борда на българския крайцер „Надежда“ на 1 май 1904 г. и е изпратен по-нататък в Далечния Изток по железницата. При транспортирането цялото имущество на отряда заема 2 товарни железпътни вагона. Пристигнал в Манджурия, отрядът е настанен и работи в град Гунджулин (сега в провинция Дзилин), където развръща военнополева болница. Градът се намира на Манджурската железопътна линия източно от Харбин, като по онова време в него се намира сборен евакуационен пункт на руската войска. Отрядът действа в периода от 8 май 1904 до 10 ноември 1905 г. Оказва помощ на ранени руски воини. След приключване на мисията оборудването и имуществото на болницата са подарени на Руския червен кръст. Впоследствие това оборудване е използвано за създаване на болница във Верхнеудинск, а българският отряд се връща в България. Българският лазарет с 60 легла във Верхнеудинск е открит на 11 април 1905 г. Издържа се от български средства. Помещава се в нова дървена 2-етажна сграда, строена за хотел. Значение Опитът на българския военномедицински отряд от Руско-японската война оказва влияние върху развитието на военномедицинската служба във Въоръжените сили на България. Отчетено е, че в случай на война равнището на военната медицина в България може да се окаже недостатъчно. В резултат Българският червен кръст приема допълнителни мерки за подготовка на медицински персонал.", "version_id": "1453818810446827092"},
{"wikidata_id": "Q26218358", "text": "Референдум в България (2016) Промени в Избирателния кодекс и искане за вето Събирането на необходимия за задължително провеждане на референдума брой подписи провокира различни реакции сред политическите партии. В нощта на 19 срещу 20 април 2016 година депутатите от Правната комисия към НС гласуват поправки в Изборния кодекс, с които отменят правилото референдумите да бъдат провеждани задължително на една дата с избори, ако такива се провеждат в същата година, в която са инициирани допитванията. Последва гласуване в Пленарна зала на НС на 21 април, като предложението е прието с 115 гласа „За“ от ГЕРБ, БСП, ДПС, Патриотичен фронт, 11 „против“ от Реформаторския блок и 12 „въздържали се“. В медийното пространство се предлагат идеи от водещите политически партии допитването да се състои по средата на годината – през лятото – а като най-подходящ месец е посочен август. Техният аргумент е, че това ще даде възможност на инициаторите да видят истинската им подкрепа. Друга промяна, която е приета от състава на НС на 21 април, е ограничаването на възможността за гласуване на българите зад граница – само в дипломатическите представителства на Република България, а не и в други специално открити за това секции. На 22 април Слави Трифонов публично заявява, че ще поиска налагане на вето върху обновения Избирателен кодекс от Президента Росен Плевнелиев. На 25 април 2016 година с входящ номер 92-00-159 искането е внесено и официално в Президентството. На 9 май Президентът налага вето върху закона, тъй като смята, че изборните правила създават пречки, вместо да мотивират гражданите, а на 18 май точки отново бяха приети и де факто ветото бе отхвърлено със 135 гласа „за“(ГЕРБ, част от РБ, ПФ, БДЦ, Атака), 27 „против“(ДПС, част от РБ) и 3 „въздържал се“ (част от РБ). На 11 май 2016 година в НС референдумът е на обсъждане в две парламентарни комисии – Правната комисия и Комисията за работа с неправителствените организации. След над тричасови обсъждания ПК по правни въпроси към 43-тото НС решава, че въпрос №4 не трябва да се включва в допитването, тъй като скоро е бил проведен референдум със същия въпрос. Въпреки това, на следващия ден състава на НС приема предложението за произвеждане на национален референдум в неговата цялост – с шест въпроса, без те да бъдат редактирани или премахвани. 131 депутати гласуват „За“ (74 от ПГ на ГЕРБ, 1 от ПГ на БСП-Лява България, 16 от ПГ на ДПС, 19 от ПГ на РБ, 14 от ПГ на ПФ и независими), 18 – „Против“ и 1-\"Въздържал се\". Тошко Йорданов се изказва от трибуната на Пленарна зала от името на Инициативния комитет в защита на предложението за референдума. Сезиране на Конституционния съд от президента На 27 май 2016 година с официално искане с вх. номер 169 КД Президентът Росен Плевнелиев сезира Конституционния съд за установяване на противоконституционност на т.2, т.4 и т.6 от решението на НС за произвеждане на национален референдум, а за докладчик по делото е назначена съдия Кети Маркова. Маркова е избрана от квотата на Президента. Аргументите, с които президентът сезира Конституционния съд, са за противоречието с основни начала, въз основа на които се изгражда парламентарната демокрация в Република България според Конституцията, а именно разделението на властите и правовата държава. Относно намаляването на броя на депутатите, Президентът посочва, че това е от компетенцията на Велико Народно събрание и съответно не може да бъде поставяно на национално допитване до гражданите. Във връзка с въпроса за електронното гласуване държавният глава извежда като аргумент факта, че референдум с такъв въпрос вече е бил проведен миналата година по негово искане и НС се е съобразил с него. Един от аргументите на Президента относно въпрос №6 e това, че полицейските служители са „държавни служители“ и като такива няма как да бъдат избирани чрез избори. На 7 юни същата година е издадено определение за допустимост за задвижване на дело – №8/2016 година. По делото като страни са призовани НС, МВР, МВнР, МП, МРРБ, ВАС, главния прокурор, омбудсмана, ЦИК и Висшия адвокатски съвет, но е и Инициативния комитет с председател Слави Трифонов. Отправена е и покана за становище към десетки неправителствени организации и специалисти по конституционно право. Гледането по същество на делото е насрочено за 28 юли 2016 година. На същата дата с решение №9/2016, с пълно мнозинство от 12 гласа КС установява противоконституционност по цялото искане от страна на Президента на Републиката Росен Плевнелиев. Така, на практика, референдумът е определено да се състои, но само с три въпроса от първоначалното предложение: № 1, № 3 и № 5. Протичане на референдума На 29 юли 2016 г. Народното събрание решава, че президентските избори и референдумът ще се състоят на 6 ноември 2016 г. В информационно-разяснителната кампания се включват инициаторът Слави Трифонов и неговият екип (провеждат и мащабен митинг-концерт на Орлов мост в столицата), както и други граждански организации. Някои избирателни секции в чужбина не успяват в нормалното и разрешеното удължено време да обслужат всички желаещи гласоподаватели поради късното им явяване пред секциите, както и поради невъзможност достатъчно точно да се определи броят на необходимите секции.", "version_id": "3213799554341869132"},
{"wikidata_id": "Q153992", "text": "Пожар в Райхстага Политически контекст На парламентарните избори в Германия през юли 1932 година Националсоциалистическата германска работническа партия получава най-голям брой гласове, но не и парламентарно мнозинство, резултат, който се потвърждава на предсрочни избори през ноември. На 30 януари 1933 година лидерът на националсоциалистите Адолф Хитлер става канцлер без да разполага с мнозинство в парламента. Развитие Въпреки усилията на пожарникарите сградата е обхваната от пламъци. Пожарът е потушен около 23:30 ч., но пленарната зала е напълно унищожена. Много бързо на мястото на пожара пристигат висши функционери на НСДАП – Херман Гьоринг, Йозеф Гьобелс и Адолф Хитлер. В близост до Райхстага е заловен полугол 24-годишният нидерландски комунист Маринус Ван дер Любе. Той веднага признава, че е действал сам с намерението това да послужи за знак за всеобщо въстание. Според признанията му той счупва прозорец, влиза в сградата и, използвайки подпалки и ризата си, запалва огън. Последствия А. Хитлер и Х. Гьоринг заявяват, че това е заговор на комунистите. Събитието е използвано от режима на Хитлер, който става канцлер само месец по-рано, за да въведе диктаторски мерки в Германия: обявява извънредно положение и приканва президента Паул Хинденбург да подпише декрет, с който да отмени редица граждански права, залегнали във Ваймарската конституция. Забранена е Комунистическата партия на Германия (КПГ), започва усилено гонение на леви политици – за няколко дни са арестувани около 4000 комунисти, както и лидери на партии (социалдемократически и либерални), вкл. депутати. Анулиран е изборният вот от 5 март същата година за комунистите, като мандатите им са предадени на Нацистката партия. По този начин НСДАП и нейните съюзници събират необходимите 2/3 от гласовете и прокарват (441 гласа „за“, 84 гласа „против“) закона, дал на Хитлер неограничена власт за 4 години. Лондонски контрапроцес В Лондон антифашисти организират контрапроцес, на който обвиняват в подпалването на Райхстага самите нацисти. Водилият разследването комитет (с участието на британски, френски, американски, белгийски и швейцарски обществени дейци стига до извода, че в сговор с Ван дер Любе е бил самият министър на вътрешните работи и председател на Райхстага Херман Гьоринг. Други разследвания До днес не е установена със сигурност причината за пожара в Райхстага. Поради сходството му с подобни пожари, избухнали при важни политически събития – повечето подготвени с цел катализиране на политическите процеси, остават силни подозренията, че този пожар не е еднолична акция, а е организиран от заинтересовани политически сили. Допълнително основание за това са също бързината, с която се разгаря пожарът, и неговият мащаб – цялата пленарна зала и други помещения. След Лондонския контрапроцес продължават да се водят независими разследвания за установяване на истинските подбудители и организатори на палежа на Райхстага. Така например през 1960 г. германецът Фриц Тобиас (Fritz Tobias) публикува серия от статии в сп. „Дер Шпигел“, в които твърди, че подпалвачът Ван дер Любе е пироманиак и е действал сам. През март 1973 г. швейцарският историк Валтер Хофер (Walter Hofer) организира конференция, на която твърди, че някои от следователите са били нацисти, т.е. са били политически пристрастни. През 1946 г. Нахс Гизевиус (Hans Gisevius) – бивш служител на Гестапо, заявява, че нацистите са истинските подпалвачи. Казва, че групенфюрер (тогава еквивалентно на „генерал“) Карл Ернст (Karl Ernst, 1930 – 1934), по заповед може би на Гьобелс, събира група бойци на SA начело с Найни Гевер (Heini Gewehr), която подпалва огъня. Германците Бахар (Bahar) и Кугел (Kugel) въз основа на архиви от Гестапо, съхранявани в Москва и станали достъпни след 1990 г., заявяват през 2001 г., че е почти сигурно, че подпалването е започнато от нацисти – група от 3 до 10 души от SA начело с Ханс Георг Гевер (Hans Georg Gewehr).", "version_id": "208143017532950722"},
{"wikidata_id": "Q11150", "text": "Езици в Европейския съюз Езикови семейства По-голямата част от европейските езици принадлежат към семейството на индоевропейските езици, като трите основни подсемейства са: славянски, германски и романски. Славянските езици (български, хърватски, чешки, полски, словашки и словенски) са предимно в Централна Европа и на Балканите. Германските езици (датски, нидерландски, английски, немски и шведски) се говорят в централните и северните части на Европа. Романските езици (включващи италиански, френски, португалски, испански и румънски) се говорят в западните и южните части. Балтийските (латвийски и литовски) и келтските езици, както и гръцкият, са също индоевропейски езици. Извън това езиково семейство, естонският, финският и унгарският принадлежат на угро-финските езици, а малтийският - към афро-азиатските. Баският, чийто корени не са неизвестни, има официален статут в Испания, но не е официален език в ЕС. Азбуки Повечето официални европейски езици използват латинската азбука. Две изключения са българският език, който използва кирилицата, и гръцкият език, който използва гръцката азбука. С присъединяването на България към ЕС на 1 януари 2007, кирилицата става третата официална азбука в съюза, след латинската и гръцката. Близки езици Поради тясната прилика между хърватския, сръбския, босненския и черногорския, които са взаимно разбираеми като чешкия и словашкия, се предлага само един от тези езици да стане официален в ЕС, вместо четири отделни, за да се спестят средства по превода. В преговорите с Хърватия се решава, че хърватският ще стане официален език.", "version_id": "11344047234689110251"},
{"wikidata_id": "Q47528265", "text": "Еликонида Коринтска Биография Родена е в III век в големия македонски град Солун, тогава в Римската империя. Живее по време на управлението на императорите Гордиан III и Филип I Араб. Пострадва за християнската вяра в Коринт при управлението на Периний. Накарана е да принесе жертва на езическите богове и след отказа ѝ е затворена и измъчвана с катран и огън. Според житието ѝ, с молитвите си успява да събори статуите на Атина, Зевс и Асклепий в храма. След това е затворена отново. След като управителят Периний е заместен от Антипат Юстин, новият управител кара Еликонида отново да се отрече от християнската вяра и след като тя отново отказва, е хвърлена в пещ, в която, според житието ѝ, пламъците не я докосват. След серия други мъчения Еликонида умира.", "version_id": "3115422715264814660"},
{"wikidata_id": "Q12285583", "text": "Македонец (1880 – 1895) Ι годишнина Вестникът започва да излиза на 1 ноември 1880 година с подзаглавие Лист за новини и защита на народните правдини и е първият вестник в България, който специално се занимава с Македонския въпрос. Първите няколко броя не са запазени. На 10 декември същата година след 11 брой вестникът спира. Като политика вестникът е античорбаджийски и близък до либералите. Раздава безплатно на абонатите си хумористичния лист „Комар“, от който броеве не са запазени. ІІІ годишнина От 3 декември 1894 до 5 февруари 1895 година се появяват още девет броя от третата годишнина на „Македонец“. По време на третата годишнина се издава в София. В последните си 9 броя от третата си годишнина вестникът излиза под името „Комар – Македонец“. Играе роля в активизирането на македонската емиграция и защитава идеята за основаване на македонски дружества.", "version_id": "14699707250115897759"},
{"wikidata_id": "Q1337763", "text": "Аерографит Аерографитът е най-лекият и най-черният материал. Той е форма на въглерода с гъбеста структура. Той е свръхводоотблъскващ, много еластичен, изключено лек и електропроводим. Освен това има способност да поглъща почти напълно светлината, което го правя по-черен от сажди. Куб от аерографит със страна 4 m тежи около 15 kg - колкото малко дете. Това вещество е изработено през юни 2012 г. в Килски уверситет и в Технически университет в Хамбург в Германия с помощта на катализатор, наречен цинков оксид.", "version_id": "9325900049845607135"},
{"wikidata_id": "Q3395286", "text": "Четиридесет и осма македонска дивизия на НОВЮ Четиридесет и осма македонска дивизия на НОВЮ е комунистическа партизанска единица във Вардарска Македония, участвала в така наречената Народоосвободителна войска на Югославия. Създадена е на 28 септември 1944 година в кичевското село Пласница. В състава и влизат първа, шеста и петнадесета македонски ударни бригади, както и четвърта македонска албанска бригада. Командир е Петър Брайович. От средата на октомври дивизията е вкарана в състава на Петнадесети корпус на НОВЮ. По-важните действия на дивизията включват освобождаването на Охрид на 7 септември и Струга на 8 септември. След януари 1945 година се състои от първа, втора, четиринадесета македонска ударни бригади и втора артилерийска бригада. Взема участие в решаващите битки на Сремския фронт. Завършва марша си до Целе и Дравоград. На връщане от там прочиства териториите в Босна и Херцеговина от усташи и четници.", "version_id": "14623597645028395138"},
{"wikidata_id": "Q28320952", "text": "Стефан Стефанов (офицер) Биография Роден е на 22 юли 1951 г. в Русе. Първоначално кандидатства във Военноморското училище във Варна, където взема първия изпит, но пропуска втория. Тъй като военните училища в Шумен и Велико Търново са били от по-ниска категория от това във Варна и Долна Митрополия и е приет във Велико Търново с резултатите от изпита от Варна. През 1973 г. завършва Висшето народно военно училище във Велико Търново с „танков профил – строеви“. След завършването си служи в първа рота на 86-ти учебен танков полк като командир на взвод, а от 1976 и на първа рота. През 1981 г. завършва Военната академия в София. От 1989 г. е на служба в разузнавателното управление към Генералния щаб на българската армия като разузнавач IV степен, година по-късно е разузнавач V степен и отново разузнавач IV степен. От 1 юни 2006 до 1 юни 2008 г. е заместник-директор на служба „Военна информация“. Тогава излиза в запаса. След това е цивилен заместник-директор на службата. Към 2014 г. е председател на Комитета на випуските на НВУ „Васил Левски“. Участва на изборите за 43 народно събрание като кандидат от коалиция „БСП лява България“, но успява да влезе в народното събрание. През 2016 г. е издигнат за кандидат-кмет на район Младост в София от БСП, но успява да спечели.", "version_id": "6375731674475462881"},
{"wikidata_id": "Q3136902", "text": "Жировница География Жировница се намира на 19 км от Мавровското езеро, вдясно от пътя водещ за Охрид през Дебър. Жировница е най-северното село и център на областта Долна река. Селото е поделено на няколко махали. В Долна махала са домовете на родовете Незировци, Шопевци, Матимачковци. В Бешир махала живеят Пайковци с Булковци, Чакъровци, Валавичарци, Карлевци и Висманци. В Осман махала живеят Оджиевци, Пластевци, Галевци и Тулаовци. В Мечкар махала живеят Гуговци, Картовци, Шияковци и Чоревци. В Горна махала живеят Гулевци, Жабаровци, Казовци.", "version_id": "4885847970868386191"},
{"wikidata_id": "Q12291526", "text": "Произход и развитие на романските езици Историческо развитие Разговорният латински се развива по различен начин в различните провинции на Римската империя и по този начин дава начало на модерния френски, италиански, испански, португалски, румънски, каталонски и реторомански. Въпреки че официалният език във всички тези области е бил латинският, простонародният латински е езикът, говорен от народа, до момента, в който местните диалекти се отделят толкова силно от латинския, че се превръщат в самостоятелни книжовни езици. Съгласни звуци Палатализацията на латинските звуци /k/, /t/, и често на /g/, е почти всеобхватна в романските езици с изключение на далматинския и някои диалекти на сардинския език. Така латинската дума caelum („небе“), произнасяща се /kaelu(m)/ с първи звук /k/, става френската ciel, /sjɛl/, каталонската cel, /sɛl/, испанската cielo, /θiɛlo/ и португалската céu, /'sɛu/, всички започващи със /s/. Характерно за западните романски езици е и появата на епентетична гласна, която се поставя в началото на всяка дума, започваща със s и следвана от друга съгласна. По този начин латинската дума spatha („меч“) се превръща в португалската и испанската espada, каталонската espasa, френската épée. Източните романски езици също спазват правилата за благозвучие, но епентезата се появява в предшестващия думата определителен член, когато има нужда. Така в италианския се е запазила думата от женски род spada като la spada, но думата от мъжки род spaghetto се променя от il spaghetto в lo spaghetto. Лексикални замествания Много от думите от класическия латински биват заместени с други с подобно или близко значение. Най-често в разговрния език от множеството класически думи отнасящи се за дадено понятия остава в употреба само една, която най-често е и най-непретенциозната. Така например от класическата думаequus, кон, е заменена от caballus, „кранта“ (но отбележете, че румънската iapă, сардинската èbba, испанската yegua, и португалската égua, които означават „кобила“, произлизат от класическата equa). Класическата дума aequor, „море“, отстъпва на mare във всички езици. Някои от тези думи впоследствие изчезват в романските езици и после отново са заети директно от самия латински. Промените в лексиката засягат дори основните граматически частици в латинския. Има толкова много, които са изчезнали безследно в дъщерните езици, като например an, at, autem, donec, enim, ergo, etiam, haud, igitur, ita, nam, postquam, quidem, quin, quod, quoque, sed, utrum, и vel. От друга страна, тъй като простонародният и класическият латински през голяма част от историята си не са отделни езици, а единият е бил диалектен вариант на другия, някои романски езици запазват латински думи, които в повечето други езици са изчезнали. Например италианската ogni („всеки“) е съхранила латинската omnes. Други езици използват родствени думи на totus (във винителен падеж totum) за същото значение, например tutto на италиански, tudo на португалски, todo на испански, tot на каталонски, tout на френски и tot на румънски. Често думи, които впоследствие отново са заети от престижния класически латински, могат да се намерят заедно с еволюиралите форми на същата дума. Липсата на закономерните фонетични промени, които е претърпяла другата дума от същия етимологически произход, е белег, че дадена дума е заемка от класическия латински. В испанския например простонародно латинската fungus (във винителен падеж fungum), „гъба, плесен“, станала hongo, с промяна от F в H, която е обичайна за испанския (сравнете filius > испански hijo, „син“, или facere > испански hacer, „правя“). Но hongo споделя едно семамтично гнездо с fungo, която чрез своята липса на очакваното звуково изменение доказва, че е била заета наново от латинския. Промяната F → H не се случила в италианския и португалския. В тези езици fungus се превърнала съответно във fungo и fongo. Понякога дума от класическия се запазва заедно с дума от простонародния латински. В простонародния латински класическата дума caput, „глава“, отстъпва място на testa (първоначално означаваща „тенджера“, широко разпространена метафора из цяла Западна Европа – сравнете английската cup с немската Kopf) в някои западни романски езици, включително френски и италиански. Но италиански, френски и каталонски са съхранили латинската дума под формите capo, chef и cap, които имат много метафорични значения на „глава“, включително и „шеф“. В румънския латинският вариант се е запазил с първоначалното си значение в думата cap, заедно с ţeastă, и двете означаващи „глава“ в анатомичния смисъл на термина. В испански и португалски има cabeza/cabeça, произлизащи от capetia, видоизменена форма на caput, но testa се е запазила в португалския в думата за „чело“. Общо погледнато това показва често тенденция, наблюдавана при много обстоятелства – периферните диалекти имат склонността да са по-консервативни от централните диалекти. Загуба на падежните форми Звуковите промени, които настъпват в простонародния латински, затрудняват запазването на падежната система на имената на класическия и накрая обричат на гибел латинските склонения. Отпадането на падежите става постепенно. Старофренският все още поддържа различие между именителен и косвен падеж (наречено cas-sujet/cas-régime), което, в зависимост от диалекта, изчезва или през дванайсетти, или през тринайсети век. В староокситански също имало подобна разлика, както и в много от рето-романските езици само допреди няколко столетия. Румънският все още пази отделен родителен/дателен падеж заедно със следи от звателен падеж. Оразличаването между единствено и множествено число се отбелязва по два начина в романските езици. На север и запад от линията Ла Специя-Римини, която преминава през северна Италия, единствено число се разграничава от множествено обикновено чрез добавяне на окончание -s, което присъства в старите форми за винителен падеж, множествено число на съществителните от мъжки и женски род от всички склонения. На юг и изток от линията отличаването се е осъществява чрез изменения на крайната гласна, както е сега в съвременния стандартен италиански и румънски. Този начин запазва и обобщава окончанията на съществителните от първото и второто склонение в именителен падеж, множествено число. Поява на определителни и неопределителни членове Трудно е да се определи моментът, в който възниква определителният член, несъществуващ в латинския, но пръсъстващ под някаква форма във всички романски езици. Това е така, защото разговорната реч, в която членът се появява, рядко се изписва. Това се променя, когато дъщерните езици вече са се раздалечили значително един от друг, но тогава вече член има – повечето текстове на ранен романски, които са стигнали до нас, представят членовете напълно развити. Определителните членове са бивши показателни местоимения или прилагателни. Сравнете съдбата на латинските показателни прилагателни ille, illa, (illud) в романските езици: на френски се преврънали в le и la, на каталонски и испански – в el и la и на италиански – в il и la. Португалските o и a произлизат от същия източник. Сардинският в това отношение е тръгнал по свой собствен път на развитие, образувайки определителните си членове от ipsu(m), ipsa (su, sa). Някои каталонски и окситански диалекти имат членове от същия източник ipsu(m), ipsa, но в днешно време тези форми съществуват само на балеарските острови и много остатъчно в Коста Брава. Докато мнозинството от романските езици поставят определителния член пред съществителното, румънският, подобно на български и албански, го поставя след него, например lupul („вълкът“) и omul („мъжът“ – от lupum illum у homo illum). Заключение за отслабването на показателните местоимения може да се направи и от факта, че по това време законови и подобни текстове са гъмжели от изрази като prædictus, supradictus и прочее (всички по същество означаващи „гореспоменат“), които изглежда не означават нещо повече от „този“ или „онзи“. Григорий от Тур пише: Erat autem. . . beatissimus Anianus in supradicta ciuitate episcopus („Благословеният Анианус беше епископ в онзи град“). Първоначалните латински показателни прилагателни вече не се възприемат като достатъчно силно определящи. Възстановените форми от по-неофициалната реч навеждат на мисълта, че наследените от латинския прилагателни се усилват чрез съвместната им употреба с ecce (по произход междуметие: „погледни!“) или с eccu от класическия израз eccum („погледни го!“). Това е произходът на старофренските cil (ecce ille), cist (ecce iste) и ici (ecce hic); на испанското aquel и португалското aquele (eccu ille); на италианските questo (eccu istum), quello (eccu illum) и на отпадащото от употреба codesto (eccu tibi istum); на португалските acá/cá, (eccu hac), acolá (eccu illac) и aquém (eccu inde); и на много други форми. unus, una (един) изпълнява сужбата на неопределителен член във всички дъщерни езици. Това е заложено още в класическия латински. Цицерон пише: cum uno gladiatore nequissimo („с един доста неморален гладиатор“). Това подсказва, че до първи век след Христа unus вече започва да измества quidam в значението на „някой“ или „известен“. Увеличаване броя на предлозите Загубата на продуктивната падежна система при съществителните имена в разговорния латински води до появата на множество нови предлози, които изместват синтактичната служба, която падежите изпълняват. Поради тази причина броят на използваните частици се увеличава и много нови се образуват чрез съединяване на стари. В романските езици съществуват множество граматични частици като испанската donde, „къде“, получена от латинските de + unde, или френската dans („в“), от de intus („от вътрешността“), или dès („от(тогава)“ за време), от de + ex, чийто испански и португалски еквивалент – desde обаче е от de + ex + de. Испанската después и португалската depois, „след“, представляват de + ex + post. Някои от тези съставни думи се появавт в литературни текстове от периода на късната империя. Френската dehors, испанската de fuera и португалската de fora („отвън“) все се състоят от de + foris (румънската „afara“ е от ad + foris). Като доказателство за тези промени може да послужи текст от Свети Йероним, където пише si quis de foris venerit („ако някой отиде навън“).", "version_id": "17110041790723911685"},
{"wikidata_id": "Q12295433", "text": "Стойчо Каравелов Биография Воден е на 1 август 1865 г. в Копривщица. Завършва Минната академия във Фрайберг, Германия през 1890 г. Асистент е на професор Клеменс Винклер – откривател на елемента от Менделеевата таблица германий, който сега е заложен в цялата полупроводникова техника. Първите германиеви кристали са подарени от откривателя им на Стойчо Каравелов, който е активен помощник в експерименталната дейност на професор Клеменс Винклер. През 1890 г. постъпва в минното отделение на Министерство на финансите. В химическата лаборатория на отделението прави първите изследвания на полезни изкопаеми. От 1908 до 1915 г. е началник на Отделението за мините, кариерите и минералните води към Министерство на търговията, промишлеността и труда. През 1891 г. е участник в изработването на Закон за мините. Съгласно предложения от инж. Стойчо Каравелов Закон за мините, всички подземни богатства са собственост на държавата. Законът допринася за утвърждаване на държавния монопол върху експлоатацията на каменовъглените залежи в Пернишкия и Бобовдолския басейн. Работи като минен инженер в Перник и в Елисейна. Директор е на мина „Плакалница“ и завеждащ дирекция при Фердинанд. Превежда на български език първите ръководства за определяне на минералите. Той е държавен пълномощник при сеченето на нългарските монети в Берлин и Виена. Създава първата балнеоложка организация за използване на минералните води в България. Умира на 8 октомври 1916 г.", "version_id": "8471070284305969273"},
{"wikidata_id": "Q83756", "text": "Уес Браун Кариера Два пъти късане на коленни връзки и веднъж счупен глезен попречиха на кариерата на защитника, като той записа своя мач №200 едва през януари 2006 г., осем години след своя дебют. Участията му в първия отбор излъчват класа – неговите твърди шпагати, сила във въздуха и бързина по крилото, разкриват истинския талант на Уес. Местно момче, роден в Лонгсайт, Браун се записва в школата през юли 1996 г., а професионалния си договор подписва 4 месеца по-късно. В първия си сезон с Резервите на Юнайтед печели наградата за Най-добър Млад Играч на Годината. Силните му игри му спечелват дебют в първия отбор на 4 май 1998 срещу Лийдс където влиза като резерва, а седмица по-късно срещу Барнзли записва и първо участие като титуляр. Изиграва силен сезон 1998/99, но последват неприятните контузии в коляното през 1999/00 и в края на 2002/03, и счупения глезен през август 2002 г. Мнозина играчи биха се деморализирали при такъв лош късмет, но високит дух на Браун му помага да се завърне на терена през септември 2003, и да запише участия до края на сезон 2003/04. През 2005/06 най-после печели доверие и става един от стълбовете в центъра на защитата, където непоколебимият му стил си пасва с по-скоро мудният и бавен тогава Рио Фърдинанд, но двамата успявят да изградят стабилност в отбраната. Очакванията бяха Уес Браун да бъде повикан отново в Англия за Световното Първенство през 2006 г., но въпреки добрата си форма той е пренебрегнат и пропуска Мондиала. През 2006/07 прекрасната игра на Неманя Видич и Рио Фърдинанд в сърцето на отбраната, подсказваше че Уес Браун няма да има много шансове, предвид централната позиция на която той играе. Но както винаги, той не се предава и гони своите шансове, като се възползва по най-добрия начин когато ги получава. Получава и повиквателна за националния отбор при победата с 5-0 над Андора през септември. Когато сезона достига своята кулминационна точка, Уес записва своето участие №250 за Юнайтед, и печели своя четвърти шампионски медал в Премиършип. Сезон 2007/08 се оказа най-успешна за Браун с екипа на Юнайтед. Той беше незаменима част от защитната четворка на \"червените дяволи\" при отсъствието на дълготрайно контузения Гари Невил. Уес изигра най-много мачове от всички останали в отбора по пътя към спечелването на Премиършип и Шампионската Лига. Освен това подписа нов четиригодишен договор с клуба през април 2008, като отбеляза и 10 години от дебюта си с червената фланелка. Късметът обаче не бе на страната на англичанина през следващият сезон. Сър Алекс Фъргюсън често ротираше играчите на десния бек през август и септември 2008, и това не даваше много възможности за изява на Браун. На 25 октомври в двубоят срещу Евертън той получи травма в глезена, която го извади от терените за три месеца. През януари 2009 Уес се завърне в игра срещу Уест Бромич, но за твърде кратко време. Току възстановил се Браун отново получи контузия, която не му позволи да играе във финала на Купата на Лигата. На 7 юли 2011 г. Уес подписва със Съндърланд четиригодишен договор за неоповестена сума. Дебюта си прави срещу Ливърпул, като е награден за играч на мача. НА 5 ноември си отбелязва автогол срещу бившия си клуб - Манчестър Юнайтед. Първия си гол защитникът отбелязва на Куинс Парк Рейнджърс на 21 декември за да донесе победата на неговия отбор с 3-2.", "version_id": "3167512275766546174"},
{"wikidata_id": "Q189576", "text": "Зенит (спътник) Описание Основната конструкция на спътника Зенит е сходен с пилотирания космически кораб \"Восток\". Състои се от сферична спускаема капсула с диаметър 2,3 m, маса около 2400 кг. Тази капсула съдържа специалните технически средства (фотографски, фототелевизионни, радиоразузнавателни), както и спускаемите парашути. Другата част е орбиталния сервизен модул, в който са батериите, електронно оборудване, система за ориентация, течностно-горивни двигатели. Общата дължина на апарата е около 5 м, а общата маса е между 4600 кг и 6300 кг. За разлика от американските спътници Корона, в спускаемия апарат кино- и фотокамерите се съхраняват в среда с контролирана температура и налягане. Това опростява дизайна и проектирането на системите на камерите, но значително увеличава теглото на спътника. Едно от предимствата е, че камерата може да се използва повторно. В началото \"Зенит\" се изстрелват с помощта на ракета-носител Восток, а за по-новите версии се използвали Восход, и \"Союз\". Първите полети са били изстрелвани от космодрума Байконур, а по нататък и от Плесецк. Най-често \"Зенит\" лети в леко елиптична орбита с перигей около 200 km и апогей между 250 и 350 km; а мисиите продължавали обикновено между 8 и 15 дни. Разработката на \"Зенит\" в ОКБ-1, под ръководството на Сергей Корольов и върви заедно с тази на Вoстoк. Затова дизайнът им е еднакъв. След като Юрий Гагарин осъществява орбиталния си полет, разузнавателния спътник получава името \"Зенит 2\". Първият опит за изстрелване на \"Зенит\" се състоява на 11 ноември 1961 г., но поради проблеми в третата степен на ракетата-носител космическият апарат е унищожен. Вторият опит е успешно изстрелян на 26 април 1962 г. и публично е оповестен като Космос 4. Приземява се след три дни, но поради повреда в системата за ориентация получените снимки не са качествени. Третият \"Зенит\" (Космос 7) стартира на 28 юли 1962 г. и успешно се завръща със снимки 11 дни по-късно. Разработени са няколко версии на спътника за различни мисии и полети използвани до 1994 година. Зенит 2 (изделия 11Ф61 и 11Ф62) \"Зенит 2\" е първата версия, която започва да лети през 1961 г. (не е Зенит 1). Оборудвана е с различни камери, но най-често е четирикамерна с 1000 mm фокусно разстояние, и една от 200 mm фокусно разстояние. Всяка камера е с възможност 1500 кадъра на филма иснима от 200 км, като всеки кадър дава изображение от 60 km от 60 km квадрат. Основната резолюция е определена като 10-15 метра, въпреки че някои неофициални източници твърдят, че тя е много по-голяма и могат да се броят на автомобилите в един паркинг. Камерите са разработени в Красногорския оптико-механичен завод, близо до Москва. Спътниците са съоръжени с т.нар. \"ELINT\"-оборудване за получаване на НАТО-вски радарни сигнали. Спътниците носят параболична антена, около 1 м в диаметър, която е свързана с това оборудване. Въпреки това, не е ясно дали на антената предава записани сигнали към земята или е за прихващане на радарни сигнали. В последния случай те биха били записани на магнитна лента, за да бъдат дешифрирани след завръщането на спускаемата капсула. Изстреляни са 81 спътника \"Зенит 2\", 58 са успешни и 11 са частично успешни. 12 мисии са неуспешни: 5 – заради неизправност на спътника и 7 поради повреда в ракетата-носител. Първи полет – Koсмос 4, 1962 г. Последен полет – Космос 344, 1970 г. Зенит 2M (Хектор, изделие 11Ф690) Подобренията включват нова система на камерата и добавяне на слънчеви панели. Тъй като масата на космическия апарат нараства до 6300 кг, ракетата \"Восток\" е заменена от \"Восход\" и \"Союз\". Първи полет – Космос 208, 1968 г. Последен полет - Космос 1044, 1978 г. Зенит 4 (Восток 4, изделие 11Ф69) За разлика от \"Зенит 2\" за \"Зенит 4\" е разсекретена малко информация. \"Зенит 4\" е предназначен за фотографии с висока резолюция и има една камера с 3000 mm фокусно разстояние, както и 200 mm камера. Фокусното разстояние на основната камера е по-голяма от диаметъра на капсулата, така че на камерата се използвали огледала, които да отразяват светлината. За \"Зенит 4\" (с маса 6300 кг – с около 1500 повече от Зенит 2) се използва по-тежката ракета \"Восход\". Има около 76 изстрелвания. Първи полет – Космос 22, 1963 г. Последен полет - Космос 355, 1970 г. Зенит 4 М (Ротор, изделие 11Ф691) Подобрена версия на \"Зенит 4\", Зенит 4M има нова камера, слънчеви панели, както и маневрен двигател, чрез който орбитата на спътника може да се променя по време на мисията. Мисията е продължавала около 13 дни. Първи полет – Космос 251, 1968 г. Последен полет - Космос 667, 1974 г. Зенит 4 МК / Зенит 4 МКМ (Хермес, изделие 11Ф692) Те са версии на \"Зенит 4\", специално предназначени да летят в по-ниски орбити за подобряване на резолюцията на изображението. Някои източници твърдят, че са снабдени с устройства за компенсиране на аеродинамично съпротивление и да е устойчива на въздействието на аеродинамичното загряване (пренасочване на излишната топлина). Първи полет – Космос 371, 1970 г. Последен полет - Космос 1214, 1980 г. Зенит 4 МТ (Орион, изделие 11Ф629) Специална версия на \"Зенит 4M\", предназначена за топографска фотография. Той носи SA-106 топографска камера, лазерен алтиметър и доплер апаратура. Първи полет – Космос 470, 1971 г. Последен полет - Космос 1398, 1982 г. Зенит 6U (изделие 11Ф645) \"Универсална\" версия на \"Зенит\", предназначена за мисии както за ниски височини на орбитите така и за по-високи орбити, общи мисии за наблюдение. Всички полети са използвали ракета-носител \"Союз\". Има 96 изстрелвания. Първи полет – Космос 867, 1976 г. Последен полет - Космос 1685, 1985 г. Зенит 8 (SHAPE, Ресурс, изделие 17Ф116) Това е била версия, предназначена за военна картографска фотография. Той използва за стартиране ракета-носител \"Союз\" и стартира както от \"Байконур\", така и от \"Плесецк\". Той е имал 15 дни орбитален живот. Подобни спътници са имали наимемование \"Ресурс\". Първи полет – Космос 1571, 1984 г. Последен полет - Космос 2281, 1994 г. Това е изобщо последния полет на апарат от типа \"Зенит\".", "version_id": "1480209196366411255"},
{"wikidata_id": "Q622010", "text": "Мана Описание Патогенът зимува като ооспори (трайни спори) по опадалите листа. Хифите му се развиват в междуклетъчното пространство, от което чрез хаустори черпи хранителни вещества. Ооспорите извършват първичните заразявания напролет. За да покълнат им е необходимо въздействието на ниски температури. Условията за поникване са температура от 11 до 30 °C, влажност на почвата над 70% от ППВ и превалявания в продължение на 2 – 3 дни. Масовото разпространение на заболяването се извършва чрез зооспори. Растенията са най-чувствителни през периода на формиране на ресите до наедряване на зърната до големина на грахово зърно. Честите превалявания, росите и мъгливото време, ниските температури, гъстите насаждения, голямото заплевеляване, едностранчивото азотно торене и др. спомагат за силно развитие на мана.", "version_id": "11856000067269095347"},
{"wikidata_id": "Q25484151", "text": "Никава Никава е погранична сръбска област на сръбските земи откъм владенията на Византия след покоряването на България по време управлението на Комнините, споменавана многократно от Йоан Кинам. Обхваща областта около планината Ниная. В областта се намира средновековната крепост Галич, днешното село Градац. При управлението на Вукан, Урош I, Урош II и Деса, Сърбия се намира западно от поречието на река Рашка, която е в границите на Византия.", "version_id": "15755569460308393602"},
{"wikidata_id": "Q1154481", "text": "Държавно устройство на Алжир Алжирската народно-демократична република е полупрезидентска република. Президент Президентът на Алжир се избира за срок от 5 години. При невъзможност да изпълнява функциите си или подаване на оставка функциите на президента изпълнява председателят на Националния съвет (горната палата на парламента), който е длъжен в срок от 60 дни да организира и проведе президентски избори. Изпълнителна власт Съгласно член 91 от Конституцията на Алжир (ред. 2008, 2016 г.) президентът председателства Министерския съвет. След консултация с парламентарното мнозинство президентът назначава и уволнява първия министър, членовете на правителството (след консултация с премиера), както и генералния секретар на правителството. Премиерът (първият министър) координира дейността на правителството. Законодателна власт Законодателната власт в Алжир е представена от двукамарен парламент. Горната камара е Националният съвет, който се състои от 144 сенатори, 2/3 от които се избират непряко, а президентът назначава останалата 1/3 от тях, включително и председателя на камарата. Долната камара е Народното събрание, което се състои понастоящем от 462 депутати, избирани всеки 5 години на общи преки избори. Броят на депутатите е променлив, тъй като се избират пропорционално от населението, като всеки депутат представлява максимум 80 000 избиратели. Съдебна власт Върховният съд регулира дейността на съдилищата от различни видове и равнища. Председателства се от президента на Републиката, а министърът на правосъдието е заместник-председател. Държавнят съвет контролира административната съдебна система.", "version_id": "11599369366882298663"},
{"wikidata_id": "Q237761", "text": "Елизабет Амалия фон Хесен-Дармщат Елизабет Амалия Магдалена фон Хесен-Дармщат (на немски: Elisabeth Amalie Magdalene von Hessen-Darmstadt, * 20 март 1635 в Гисен, † 4 август 1709 в Нойбург на Дунав) от Дом Хесен е принцеса от Хесен-Дармщат и чрез женитба пфалцграфиня и херцогиня на Пфалц-Нойбург (1653–1690), херцогиня на Юлих и Берг (1653–1690), също пфалцграфиня-курфюрстиня на Пфалц (1685–1690). Тя е дъщеря на ландграф Георг II фон Хесен-Дармщат (1605–1661) и съпругата му София Елеонора (1609–1671), дъщеря на курфюрст Йохан Георг I от Саксония от рода на Албертинските Ветини. Елизабет Амалия е възпитавана от майка ѝ строго лутерански. Тя е много красива принцеса с много руса коса. Елизабет Амалия се омъжва на 3 септември 1653 г. в Швалбах за курфюрст Филип Вилхелм фон Пфалц (1615–1690) от фамилията Вителсбахи. Той е почти 20 години по-голям от нея. Тя е втората му съпруга. Бракът е много щастлив и трае 36 години. Тя живее почти 20 г. след нейния съпруг. На 1 ноември 1653 г. Елизабет Амалия приема католицизма в църквата Св. Андрей в Дюселдорф в присъствието на архиепископа на Кьолн Максимилиан Хайнрих Баварски. Много вярващата курфюрст-двойка живее в началото в Дюселдорф, основава и подрежда църкви и манастири. По-късно двамата се местят в Нойбург, където тя е погребана през 1709 г. в дворцовата църква.", "version_id": "18138923621231598186"},
{"wikidata_id": "Q3084914", "text": "Хорхе Салинас Кариера През 1985 г. получава първата си роля в игралния филм Viva El Chubasco. През 1990 г. завършва актьорско майсторство в Центъра за артистично образование към Телевиса. През 1991 г.участва в две теленовели, продуцирани от Карлос Сотомайор. Първата е Окови от огорчение, където си партнира с Даниела Кастро и Раул Араиса, а втората – Valeria y Maximiliano, с Летисия Калдерон и Хуан Ферара. Първата си главна роля получава в теленовелата Три жени от 1999 г. Личен живот Салинас има дъщеря, Габриела, от връзката си с Адриана Катаньо; близнаци, Сантяго и Хорхе Емилио, от бившата си съпруга Фатима Боджио; и дъщеря, Валентина, от актрисата Андреа Ноли. На 15 октомври 2011 се жени за актрисата Елисабет Алварес, с която имат близнаци – Максима и Леон.", "version_id": "1666138216865547682"},
{"wikidata_id": "Q4127435", "text": "Всеруска академия по външна търговия История ВАВТ е създадена като Всесъюзна академия по външна търговия на подчинение на Совнаркома през 1931 г. Поради разпадането на СССР е преименувана на сегашното ѝ име (запазвайки абревиатурата ВАВТ, с която е позната) през 1992 г. Понастоящем е подчинена на Министерството на икономическото развитие. В съветско време, в качеството си на образователна академия по тогавашната терминология, провежда обучение предимно за придобиване на т.нар. второ висше образование (тоест с прием само на лица със завършено висше образование). От 1988 г. Академията провежда обучение в аспирантура. Далекоизточният филиал на ВАВТ в Петропавловск Камчатски е открит през 1994 г. Структура Днес ВАВТ е водещ център в страната за подготовка на специалисти по международни икономически отношения, а така също и по свързани области като международно право, управление на бизнеса и пр. Академията включва 6 факултета с 19 катедри, както и други образователни и изследователски звена.", "version_id": "15999258366937901227"},
{"wikidata_id": "Q75609", "text": "Ойген Мюлер Биография Роден е през 1891 г. Мюлер се присъединява към армията през 1912 г. и служи по време на Първата световна война. Той е част от Райхсвера и след това Вермахта, достигайки ранг полковник през 1935 г. На 1 април 1939 г. Мюлер е повишен в ранг генерал-майор и поема командването на военната академия. На 1 септември 1939 г., при избухването на Втората световна война, Мюлер е назначен за началник на щаба на армията под командването на Франц Халдер. Мюлер отговаря за правни и наказателни действия, свързани с окупираните райони в Европа. Той остава в Генералния щаб до края на войната. Комисарска заповед Първият проект на комисарската заповед е издаден от генерал Ойген Мюлер на 6 май 1941 г. и призовава за застрелване на всички комисари, за да не се позволи на всеки заловен комисар да бъде пратен в лагера на военнопленниците в Германия. Германският историк Ханс-Адолф Якобсен пише: \"В съзнанието на командирите на германската армия никога не е имало никакво съмнение, че заповедта умишлено нарушава международното право, което се потвърждава от необичайно малкия брой писмени копия на Kommissarbefehl, които са били разпространени.\" Параграфът, в който генерал Мюлер призовава командирите на армията да предотвратят \"ексцесиите\", е отстранен по искане на ОКВ. Окончателният проект на заповедта е издаден от ОКВ на 6 юни 1941 г. и е ограничен само до най-старшите командири, които са инструктирани да информират устно своите подчинени. Прилагането на заповедта на комисаря води до хиляди екзекуции. Германският историк Юрген Фьорстер пише през 1989 г., че просто не е вярно, както твърдят повечето командири на германската армия в своите мемоари, а някои германски историци като Ернст Нолте все още твърдят, че заповедта на комисаря не е изпълнена. На 23 септември 1941 г., след като няколко командира на Вермахта искат заповедта да бъде омекотена като начин да се насърчи предаването на Червената армия, Хитлер отхвърля \"всяка промяна на съществуващите заповеди относно третирането на политическите комисари\".", "version_id": "5974964111092192623"},
{"wikidata_id": "Q12274735", "text": "Васил Икономов (общественик) Биография Васил Икономов е роден на 6 май 1848 година в Лазарополе, тогава в Османската империя. Още като малък остава сирак. Основно образование завършва в родното си село, а след това учи в богословската школа в Атон. Около 1865 година се връща в Лазарополе и става църковен певец и помощник учител на чичо си - поп Коста. През февруари 1868 година Икономов се запознава със Стефан Веркович, който го насочва към събирането на фолклорно-етнографски материали. Запазено е в ръкопис негово „Описание на Кичево“. Икономов се запознава с руския призренски консул Иван Ястребов и му дава много от записките си върху народните обичаи и песни от Дебърско, които се публикувани в Ястребовия сборник в 1886 година. Тази книга е един от първите трудове в руската наука, които са откровено антибългарски. След убийството на поп Теофил Жунгуловски в 1884 година Икономов е затворен. След това по препоръка на руския битолски консул пътува до Санкт Петербург и носи подаръци от руския цар и от руския патриарх за Лазарополе. Често пътува до Цариград, Белград и София, където контактува с политици, общественици и учени. Икономов публикува сбирка народни песни в „Сборника за народни умотворения, наука и книжнина“ в първия брой в 1889 година. Предава в София десетина стари ръкописа от XIII–XVI век. Икономов взима участие в Учителския събор в Прилеп в 1891 година и в съставянето на антиекзархийска резолюция. Ревизия в училището му установява, че учителят не учи децата на книжовен български език и в 1892 година след 12-годишна служба за Екзархията Икономов е уволнен като учител. В същото време СБНУ спира да издава публикациите на Икономов и той отива в София, където се договаря с Коста Шахов за издаването на „Сборник от старонародни песни и обичаи в Дебърско и Кичевско (Западна Македония)“, който се публикува в 1893 година с материалната подкрепа на съселяни на Икономов. На 20 септември 1895 година е назначен за учител в Беличица от Дебърската българска църковно-училищна община, но съселяните му искат да се върне да преподава в Лазарополе и Икономов получава разрешение за това на 7 ноември 1897 година. Прекарва няколко години в София след смъртта на неговите 9 деца и сериозното разболяване на съпругата му. В периода 1902 - 1907 година е певец в българската църква в Браила. Там съставя сборник с църковени песни, в голямата си част от композитори от Македония. В 1908 година отива в Солун, където синът му учи в българската гимназия. Отваря своя печатница заедно с Йосиф Раданов в следващата 1909 година в Солун, която функционира 7-8 месеца, след което е затворена от турските власти. По време на Балканските войни Икономов е в родното си село. След намесата на България в България в Първата световна война и освобождението на Вардарска Македония през есента на 1915 година, на 20 ноември 1915 година е назначен в Тричленната комисия, която управлява Лазарополе и става кмет на Лазарополската общинска управа. След това от 24 декември 1917 до 10 септември 1918 година като кмет на Требищката община. След възстановяването на сръбската власт след загубата на войната от България, Васил Икономов се оттегля в Кичевския манастир. На 3 януари 1919 година е повикан от Кралския съд на община Лазарополе, който се подготвя да го качи на бесилото. Деецът на ВМОРО от Галичник Васил Чоланчевски го спасява в последния момент. След това на Икономов е предложена пенсия от сръбските власти, но той отказва категорично. Васил Икономов умира на 4 юни 1934 година в Лазарополе.", "version_id": "4998392613259195429"},
{"wikidata_id": "Q273616", "text": "Муция Терция Муция Терция (на латински: Mucia Tertia; * ок. 100 пр.н.е.; † сл. 31 пр.н.е.) е римска матрона през 1 век пр.н.е. Тя е дъщеря на Квинт Муций Сцевола, Pontifex Maximus, който е убит през 86 пр.н.e. от привържениците на Гай Марий. Майка ѝ е Лициния Краса, която се развежда от баща ѝ, за да се омъжи за Квинт Цецилий Метел Непот, скандал, споменаван в много източници. Муция има двама по-млади братя от втория брак на майка си (от Цецилии Метелите). Муция е омъжена в първи брак за младия Марий, който е консул през 82 пр.н.е. и се самоубива след загубата като генерал срещу Сула в гражданската война. Муция е без деца и няма право пак да се омъжи. Диктатор Сула я омъжва обаче през 81 пр.н.е. за Помпей. Помпей и Муция имат три деца: Гней Помпей (младши), дъщеря Помпея (която се омъжва за Фауст Корнелий Сула) и Секст Помпей. Между 76 пр.н.е. и 61 пр.н.е. Помпей е почти извън Рим. Когато се връща обратно се развежда с Муция, заради нейната връзка с Гай Юлий Цезар. Муция се омъжва след това за Марк Емилий Скавър Младши, брат на Емилия Скавра.", "version_id": "8954670175591169697"},
{"wikidata_id": "Q503643", "text": "Мишнична артерия Мишничната артерия (на латински: arteria brachialis) е пряко продължение на подмишничната артерия от нивото на дисталния ръб на m. prctoralis major. Тя се простира по вътрешната страна на мишницата до лакътната ямка, където се разделя на лъчева и лакътна артерия. Преминава по sulcus bicipitalis medialis в областта на лакътната става, на нивото на вийката на лъчевата кост, се разделя на двата си крайни клона-a. radialis и a. ulnaris. A. Branchialis съпровожда n. medianus, като лежи по-дълбоко от него. По своето протежение a. Branchialis отделя различни по калибър странични клонове. A. profunda brachii . A. profunda brachii е сравнително голям клон. Тя се отделя от началния участък на мишничната артерия, насочва се назад и заедно с навлиза в n. radialis canalis humeromuscularis. Тук тя отделя предица клончета и продължава като a. collateralis redialis, която излиза от канала и дава разклонения за артериалната мрежа на лакътната става – rete articulare cubiti. От предната и задната страна на латералния епикондил на раменната кост тя анастомозира с a. recurrens radialis. По слоя ход артерията отделя редица странични клонове а) rami musculares кръвоснабдяват околните мускули; б)ramus deltoideus достига до едноименния мускул; в)a. Nutricia humeri навлиза в едноименното отвъстие на раменната кост; г) a. collateralis се насочва дистално, като се разполага между латералната и медиалната глава на m. triceps brachii – в крайна сметка тя достига лакътната става и участва в образуването на rete articulare cubiti. A. collateralis ulnaris A. collateralis ulnaris superior започва малко по-дистално от предхождащата (понякога чрез общ ствол с нея). Заедно с n. ulnaris тя върви непосредствено зад медиалната мускулна преграда, отдава малки клончета за медиалната глава на m. triceps brachii и зад медиалния епикондил на раменната кост дава клончетата на rete articulare cubiti и анастомозира с a. recurrens ulnaris. A. collateralis ilnaris A. collateralis ilnaris inferior се отделя от мишничната артерия малко над нивото на недиалния пикондил на раменната кост. Тя се насочва към последния и след като го достигне, отделя клончета за rete articulare cubiti и анастомозира с предното клонче на a. recurrens ulnaris. Кръвоснабдяване От мишничната артерия се отделят много клончета, които кръвоснабдяват мишничната кост, мускулите и кожата на мишницата, като най-голяма от тези клончета е дълбоката мишнична артерия.", "version_id": "3527474233556165133"},
{"wikidata_id": "Q61403", "text": "Густав-Адолф фон Цанген Ранни години Роден е на 7 ноември 1892 г. в Хесен-Дармщат, Западна Германия. Постъпва доброволец в Имперската армия през февруари 1910 г., като фанен-юнкер (офицерски кандидат) от гвардейски пехотен полк. Първа световна война С началото на войната командир на рота. От август 1915 г. старши лейтенант, а две години по-късно на щабна длъжност. До края на войната е награден с ордена Железен кръст, като достига до звание поручик. Раняван е само един път. Между световните войни През януари 1920 г. е съкратен от армията, поради наложената забрана от Версайския договор. Въпреки това постъпва на служба в полицията. С идването на август 1935 г. се завръща отново в армията, в звание подполковник като до началото на войната е командир на пехотен полк, в течение на което е издигнат до полковник. Втора световна война От май до юни 1940 г. активно участва във Френската кампания, където си извоюва приставката Закопчалка към Железния кръст. Година по-късно взима участие и в Германо-съветската война, като води няколко успешни битки в Беларус, сражения в района на Смоленск и по Московското направление. На 25 декември 1941 г. поема командването на 17-та пехотна дивизия. Година след това е награден с Рицарски кръст, а месец по-късно повишен до чин генерал-майор. До края на годината води упорити битки в района на Юхнова и Гжатска. Получава званието генерал-лейтенант през януари на следващата година. Назначен е за командир на 84-ти армейски корпус през април 1943 г., с който води битки в Нормандия. Два месеца по-късно си извоюва званието Генерал от пехотата (последно повишение), а през август бива изпратен в Северна Италия, където поема командването на 87-ми армейски корпус. От средата на 1944 г. е командир на 15-та армия, участваща в отбраната на Западния фронт, а през ноември е награден с Дъбови листа. Преди края на войната взима участие в битката за Берлин, но през средата на април 1945 г. армията му е разгромена, а той е взет в американски плен. Умира на 72-годишна възраст в град Ханау, Германия през 1964 г.", "version_id": "6654307624245924254"},
{"wikidata_id": "Q6117319", "text": "Джаксън Пиърс Биография и творчество Джаксън Пиърс е родена на 21 май 1984 г. в Роли, Северна Каролина, САЩ. От малка чете много. Започва да пише на 12-годишна възраст. Завършва гимназия в Снелвил, Джорджия. Учи в Джорджия Колидж в Милиджвил, а сред това се премества в Университета на Джорджия, където получава бакалавърска степен по философия и магистърска степен по английска филология. След дипломирането си работи временни работни места като писател на некролози за вестници, сервитьорка, рецепционист, и в софтуерна фирма. Първият ѝ роман „As You Wish“ от едноименната поредица е публикуван през 2009 г. Става известна с фентъзи поредицата си „Преразказани приказки“. Първият роман от поредицата си „Червените шапчици“ от 2010 г. представя историята на двете сестри Скарлет и Роузи Марч. Те живеят в свят на върколаци, които преследват момичета, преобразявайки се на млади мъже. Върколаците убиват баба им и двете сестри, подпомогнати от владетеля на брадвата Сайлъс, се посвещават на отмъщението. Следват алтернативните истории вдъхновени от преказките „Хензел и Гретел“, „Малката русалка“ и „Снежанка“. Писателката публикува хумористични онлайн видео блогове и администрира авторската общност „2009 Debutantes“. Джаксън Пиърс живее със семейството си в Атланта, Джорджия.", "version_id": "16283355171399507479"},
{"wikidata_id": "Q1416209", "text": "Сегозеро Географски показатели Сегозеро е разположено в крайната северозападна част на Източноевропейската равнина, в централната част на Република Карелия, на 120 m н.в. То е най-горният водоем в речната система на река Сегежа, вливаща се в Бяло море и е част от Сегежкото водохранилище. Котловината на езерото е с ледниково-тектонски произход. Сегозеро има удължена форма от северозапад на югоизток с дължина 49 km и ширина 35 km от югозапад на североизток. Има силно изрязана брегова линия с множество заливи и полуострови. Бреговете му са разнообразни: от високи и скалисти до ниски и заблатени, като преобладават високите и каменистите, обрасли с иглолистни гори. Като цяло районът на езерото е слабо усвоен и труднодостъпен. В Сегозеро има над 70 острова с обща площ от 29 km², разположени основно в северната му част. До 1957 г. когато е изградена преградната стена река Сегежа, която изтича от североизточния ъгъл на езерото при село Попов Порог площта на езерото е била 753 km² (с островите 782 km²), а нивото на водата се намирало на 113,7 m н.в. След изграждането на преградната стена нивото на Сегозерското водохранилище се повишава до 119,9 m, площта става 815 km², обемът 4,7 km³, а залятата плащ 62 km². Сегозеро е сравнително дълбоко езеро. До изграждането на водохранилището около 19% от водната площ е имала дълбочина от 0 до 10 m, 18,7% – от 10 до 20 m, 36,9% – от 20 до 30 m, 15,6% – от 30 до 40 m, 5,7% – от 40 до 50 m, 3% – от 50 до 60 m, а 1% – дълбочина под 60 m. Най-дълбоката е северната част на езерото, с преобладаващи дълбочини от 40 до 50 m и тук във входа на залива Орчунгуба се намира и най.дълбоката му точка от 10 m. Югозападните и централните части на езерото са плитки с дълбочина до 10 m. Значителна част от дъното на езерото е покрито със сиво-зелена и кафява тиня, започваща от дълбочина под 15 – 20 m. На дълбочина до 10 m дъното е предимно пясъчно. Водосборен басейн Водосборният басейн на Сегозеро е сравнително малък – 7480 km². В езерото се вливат множество реки, като най-големи от тях са: Лужма (Селецкая), Волома (Сона), Санда, Пюлва и др. Годишният обем на речна вода в езерото се равнява на 2,155 km³, като 0,755 km³ постъпват по време на пролетно-летния сезон по време на пълноводието на реките. От североизточния ъгъл на езерото изтича река Сегежа, която след като премине през езерото Вигозеро при град Беломорск се влива в Бяло море. Хидроложки показатели През лятото температурата на водата на повърхността се загрява до 13 – 17 °C, а в заливите – над 19 °C. На дълбочина под 40 m през лятото температура е постоянна – 5 – 6 °C. Сегозеро замръзва през декември, а се размразява през май. Минерализацията на водата е малка – до 40 мгр/л. Прозрачността на водата през лятото в откритите участъци на езерото е 4,3 – 5,2 m, а в заливите 2,3 – 3,2 m. Цветът е светложълт или жълт. Стопанско значение и населени места Водите на езерото се използват за превозване на дървен материал и корабоплаване. На брега на езерото са разположени 6 малки села: Попов Порог (при изтичането на река Сегежа), Падани, Термани и Погост на западния бряг, Карелская Маселга и Великая Губа на югоизточния бряг. Като цяло водосборния басейн на езерото и самото езеро са слабо засегнати от промишлени замърсители.", "version_id": "15410555878880763129"},
{"wikidata_id": "Q628101", "text": "Русия 24 История Излъчването започва на 1 януари 2007 г. в Русия, 7 февруари – на Западния бряг на Съединените щати, 19 май 2008 г. – в Сърбия, 9 октомври 2008 г. – в Киргизстан. VGTRK Crimea започна да излъчва на 10 март 2014 г. Главен редактор на канала е Евгени Бекасов (от 2012 г.). Каналът се стреми да даде широк и безпристрастен облик на живота във всички руски региони от европейския анклав Калининград до Владивосток в Далечния изток. Каналът е наречен Vesti до 1 януари 2010 г., когато публичната собственост на VGTRK преименува каналите си.", "version_id": "3660982579710423121"},
{"wikidata_id": "Q3084662", "text": "Небрегово География Селото е разположено в североизточния край на Прилепското поле, в южното подножие на планината Бабуна. История В XIX век Небрегово е село в Прилепска каза на Османската империя. Църквата „Свети Никола“ е от 1882 година. \"Етнография на вилаетите Адрианопол, Монастир и Салоника\", издадена в Константинопол в 1878 година и отразяваща статистиката на мъжкото население от 1873 Небрегово (Nebregovo) е посочено като село с 40 домакинства, със 166 жители българи. Според статистиката на Васил Кънчов („Македония. Етнография и статистика“) от 1900 г. Небрѣгово е населявано от 522 жители българи християни. В началото на XX век цялото население на селото е под върховенството на Българската екзархия. По данни на секретаря на екзархията Димитър Мишев („La Macédoine et sa Population Chrétienne“) в 1905 година в Небрягово има 280 българи екзархисти и функционира българско училище. При избухването на Балканската война в 1912 година един човек от Небрегово е доброволец в Македоно-одринското опълчение. След Междусъюзническата война в 1913 година селото попада в Сърбия. В 1970 година е изграден Небреговският манастир „Свети Йоан Кръстител“. Според преброяването от 2002 година Небрегово има 156 жители македонци.", "version_id": "11966599209402980980"},
{"wikidata_id": "Q549563", "text": "Мулчиране Прилагане Преди да се застели, почвата трябва да се разкопае и оплеви добре. Мулчът или застилката с цел подобряване качеството на почвата се разстила равномерно върху избраното място край растенията и дърветата. Трябва да се избягва директен контакт с растенията тъй като това предразполага загниване и лесен достъп за вредителите. Слоят мулч според използваният материал варира на дебелина, но за пълен ефект се препоръчва дебелина от най-малко 5 сантиметра. Обикновено застилането се прави през пролетта, когато почвата е все още влажна с цел запазване нейната влага и задържане на топлината през нощта. По този начин е възможна по-ранна сеитба и по-бърз растеж на нашите зеленчуци. Този процес може да се приложи и през зимата с цел предотвратяване на замръзване на почвата или целогодишно, като се добавят нужните количества застилка за да се компенсира изгниването на част от материала с времето. Самото изгниване (особено на застилки богати на азот) трябва да се следи за да не се превърне в анаеробно (без участието на кислород) защото продуктите на подобно гниене са токсични и опасни за живите растения. Така например трябва да се внимава с дебелината на застилката и да не се окопава и смесва с почвата. При кисела, неприятна миризма, произлизаща от застилката, се разкопава за да има циркулацията на въздух до по-долните слоеве и по този начин, да се предотврати процеса на анаеробно загниване. При застилане трябва да се уверим, че не се възпрепятства достигането на дъждовна вода до почвата. За предотвратяване на този негативен ефект е препоръчително инсталирането на системи за капково напояване под застилката.", "version_id": "5456860169399381948"},
{"wikidata_id": "Q2632404", "text": "Африканска чума по свинете Исторически сведения за заболяването Заболяването е разпространено в Субсахарска Африка. Тук то има ендемичен характер. Особено чувствителни са домашните прасета, докато дивите местни видове боледуват скрито без проявата на клинични признаци. В средата на ХХ век то напуска пределите на черния континент и попада в Европа, Карибските острови и най-вече Куба и Еспаньола (Доминиканска република). Хронология на разпространението на болестта в Европа и Кавказ За първи път болестта прониква в Европа през 1960 г. Това се случва в Португалия при внос на свинско месо от Ангола. Тя бързо намира гостоприемници сред иберийската свиня – порода, подобна на полудивата източно-балканска свиня. Няколко месеца по-късно болестта е регистрирана в Испания отново сред представителите на полудивата иберийска порода прасета. През 1967 г. заболяването е регистрирано в Италия, след като прасета са изхранвани с кухненски отпадъци, събирани от летището в Рим. През 1978 г. АЧС е установена на остров Малта. Първичното огнище е причинено в резултат на изхранването с кухненски отпадъци от корабите. Поради широкото разпространение на болестта се налага унищожаване на цялото поголовие от свине на острова. През 1978 г. АЧС е установена на остров Сардиния сред полудиви свине, отглеждани при пасищни условия. Източник на вируса са хранителни отпадъци, консумирани от представители на тези свине на паркинги по протежение на магистралата, свързваща Каляри със Сасари. АЧС и до днес е ензоотично заболяване на територията на острова. През 1986 г. АЧС е регистрирана и в Нидерландия. Заболяват свине от две стада, изхранвани с кухненски отпадъци от болници и ресторанти. Болестта е ликвидирана, след като са унищожени 6641 животни. Една година по-късно болестта е регистрирана и в Белгия. Предполага се, че заболяването е проникнало в страната посредством колбаси, закупени от белгийски турист в Португалия. Заразени са 12 ферми с 33 763 свине. През 2007 г. АЧС е регистрирана в района на пристанищния град Поти, Грузия. Първоначално болестта е смятана за циркувирусна инфекция и едва два месеца по-късно е установена точната диагноза. Много бързо тя се разпространява из цялата страна и до края на годината са регистрирани 72 огнища. Същата година АЧС прониква от Грузия в Армения и Чечения в Русия. В Армения възникват 71 огнища през 2007 г. и 25 през 2008 г., докато в Чечения заболяването прониква с диви свине. През 2008 г. болестта прониква и в Азербайджан, Северна Осетия, Ингушетия, Краснодарски край, Ставрополски край и значително отдалечената от тях Оренбургска област. През 2009 г. АЧС е установена отново в Чечения, Ставрополския и Краснодарския край и Ростовска област. АЧС е проблем за всички страни от Задкавказието и Южна Русия. Това създава реални рискове от проникването на вируса в България главно с фериботната връзка Бургас – Поти и чартърни полети от Армения и Грузия до летищата във Варна и Бургас. През 2011 – 2012 г. заболяването прониква в Беларус от където посредством диви свине прониква в началото на 2014 г. в Литва, Полша и Латвия. През септември същата година заболяването е регистрирано и в Естония. Разпространение Заболяването е разпространено във всички страни на юг от Сахара до северен Трансваал. Среща се в страни от Карибския басейн в Централна Америка, страни от Западна Европа и Кавказкия район. Етиология Африканската чума по свинете се причинява от ДНК вирус, доскоро класифициран към семейство Iridoviridae, но по-късно е отделен в ново семейство, наречено Asfarviridae. Името на семейството идва от първите букви на израза „African Swine Fever And Related Viruses“. Вирусът е единствен представител от съставния род Asfivirus. Вирулентността на вируса варира в зависимост от щамовете, макар и да не е възможно да се идентифицират различни серотипове. Той е много устойчив в изпражненията на заразени свине, в свински трупове, в прясно свинско месо и в някои продукти от свинско месо. Трябва да се използват подходящи дезинфекционни средства, за да се инактивира в околната среда. Възприемчивост Африканската чума по свинете засяга всички членове на семейство Suidae, обитаващи териториите, в които е разпространена. Възприемчиви са домашната свиня, дива свиня, брадавичеста свиня, четкоуха свиня, гигантска горска свиня и пекари в Америка. С явни клинични признаци боледуват домашната и дивата свиня. Останалите диви видове не показват клинични признаци и се смята, че те са предимно резервоар на вируса в дивата природа. Клинични признаци Инкубационният период при отделните животни продължава от 5 до 15 дни. Среща се в остра, подостра и хронична форма като разликата се състои главно във вирулентността на вируса. При свинете, които клинично се възстановяват след инфекцията, вирусът се отделя от организма от четиридесет до шестдесет дни и те стават вирусоносители. Вирусът на АЧС е бил изолиран от заразени свине до шест месеца след инфектирането. Вирусът се запазва в помещения при 20 °C до 120 дни; върху замърсени с фекалии дъски през зимата до 200 дни; в почвата до 160 дни; в трупове до 75 дни; върху тухли замърсени с кръв до 110 дни; във фекалии при температура от 2 до 4 °C до 160 дни; в урина до 60 дни; във водоеми до 180 дни; в замразено месо до 1000 дни; в колбаси до 50 дни. Остра форма Появява се висока температура (над 40 °C) и се придружава от следните симптоми: депресия, загуба на апетит, ускорено и затруднено дишане, секреция от носа и очите. Свинете имат смущения в координацията на движенията. При женските има риск от аборт във всеки стадий на бременността. Често се наблюдава повръщане или запек, други имат кървава диария. По крайниците и ушите се появяват подкожни кръвоизливи. Често настъпва кома и смърт. Заболеваемостта и смъртността може да достигнат 100%. Подостра форма Тази форма се среща при свине от ендемични райони. Субакутната инфекция се характеризира с пристъпи на променлива температура, депресия и пневмония. Възможно е да настъпи смърт в резултат на сърдечна недостатъчност. Хронична форма Хроничната форма на болестта се среща по-рядко. Често могат да се наблюдават вторични бактериални инфекции. Тъй като клиничните признаци на хроничната АЧС не са специфични, много други болести спомагат за установяване на диференциална диагностика. Не всички животни показват непременно повишаване на телесната температура, но поне една част от свинете на заразеното стопанство имат температура. Патологоанатомични изменения Постморталната картина разкрива типичен хеморагичен синдром с кръвоизливи. Наблюдава се кървава течност в гръдния кош и коремната кухина, потъмнял и увеличен далак, кръвоизлив в лимфните възли, които приличат на кървави съсиреци, малки червени петна от кръвоизливи в бъбреците, коремните серозни ципи, стомашната и чревна лигавица, сърцето (епикарда и ендокарда), хидроторакс и петехиални кръвоизливи на плеврата. При субакутната форма на болестта, уврежданията са подобни на тези, които се наблюдават при острата форма, но са по-слабо изразени. Характерните увреждания са големи кръвоизливи в лимфните възли, бъбреците и далака, белодробна конгестия и оток, интерстициална пневмония.", "version_id": "4813835116633422195"},
{"wikidata_id": "Q12284209", "text": "Кръстьо Кръстев (физик) Биография Роден е на 12 юли 1900 г. в град Силистра в семейството на Дафина и Иван Кръстеви. След окупирането на Добруджа преди Първата световна война се премества в София. Тук завършва образованието си и започва да учи минно инженерство в Германия. Успява да защити три доктората. От началото на 30-те е назначен за директор на железниците и пощите. По-късно е назначен за професор по физика, технология и химия на мощните експлозиви във Военната академия в София. На 12 август 1932 г. по време на стрелби с тежки оръдия измервателните уреди, които Кръстев използва, отчитат непознат феномен. След като изследва по-подробно явлението, разбира, че при взрива се отделят електромагнитни вълни, които се движат със скоростта на светлината. Той нарича това явление електромагнитна пулсация. На следващата година получава златен медал от Военното министерство за изобретение, позволяващо точна артилерийска стрелба. Професор Кръстев продължава да изследва феномена с помощта на физици от отдела за измервателни уреди на фирмата Siemens, както и с физика Макс Планк. Същата 1933 г. неговото откритие е регистрирано с осцилограф и научно потвърдено от немските физици, с което получава името „Ефект на Кръстев“. Под негово ръководство се откриват три завода в София – завод за електротехническо оборудване „Едисон“, за химикали и лекарства „Алтрос“ и електрохимически завод „Аляска“. По-късно участва в конструирането на уредите за насочване на немските ракети „Фау-1“ и „Фау-2“. На 9 септември 1944 г. Кръстев и семейството му се прибират към България през Словакия, но, научавайки за събитията в България, решава да не се прибере и заминава за Италия. Там през 1947 г. заедно с американския физик Албърт Стол обсъжда приложението на откритието си при атомни експлозии. Тогава заминава за Канада и е назначен за директор на научноизследователски център за хирургическо оборудване в Торонто. През 1950 г. се установява в САЩ и застава начело на научноизследователския институт за сплави за хирургически инструменти в Шампейн. Малко след това е привлечен като специален консултант на армията, флота и военновъздушните сили на САЩ. През 1950 г. участва на Женевската конференция по разоръжаването. По това време се среща с Алберт Айнщайн и обсъжда с него различни нови насоки за приложение на феномена, наречен на негово име. До 1962 г. името на откривателя на електромагнитния импулс стои в документите с гриф „Строго секретно“. На 11 септември 1962 г. получава американско гражданство заедно със семейството си и награда на американската армия за изключителна служба. Умира на 16 септември 1969 г.", "version_id": "13397364933599775757"},
{"wikidata_id": "Q18359140", "text": "Джей Кристоф Биография и творчество Джей Кристоф е роден на 11 ноември 1973 г. в Пърт, Австралия. Като тинейджър се увлича по компютърните игри. Завършва колеж с бакалавърска степен по специалност „изкуство“. След дипломирането си работи единадесет години като специалист по творческа реклама в телевизията. Първият му роман „Stormdancer“ от епичната стиймпънк поредица „Войната на лотуса“ е публикуван през 2012 г. Империята Шима, управлявана от Гилдията на Лотуса, е свръх индустриализирана и в екологичен колапс, а императорските ловци трябва да заловят легендарния гръмотевичен тигър. Младата Юкико придружава баща си в начинанието, но самата тя крие талант опасен за клана. Приятелството ѝ с тигъра ще ѝ даде възможност да оспори силата на империята. Романът е номиниран за редица престижни награди. Предисторията на поредицата „The Last Stormdancer“ е удостоена с наградата „Ауреалис“ за къс фентъзи разказ. През 2015 г. е издаден първият му роман „Илумине: досието Illuminae_01“ от фантастичната поредица „Илумине“ написана в съавторство с австралийската писателка Ейми Кауфман. Годината е 2575, а Кейди и Езра са бивши приятели, когато две конкурентни мегакорпорации започват война за зелената им планета намираща се в края на Вселената, и те са принудени заедно да се промъкнат с бой към совалките за евакуация. Историята е представена под формата на имейли, схеми, военни досиета, медицински доклади, интервюта и разкази, и описва преобърнатите съдби, човешкия кураж и цената на истината в един далечен свят. Книгата става бестселър и печели наградата „Най-добра научна фантастика“ за 2015 г. и наградата „2016 Gold Ink“ за най-добра юношеска литература. Правата за екранизирането ѝ са закупени от компанията „Plan B Entertainment“. Поредицата е международен бестселър, а първата и втората част от трилогията печелят наградата „Ауреалис“ за най-добра научна фантастика\" за 2015 и 2016 г. През 2016 г. е издадена книгата му „Нивганощ“ от едноименната фентъзи поредица. Мия Корвере, от света на трите слънца, се включва в училище за убийци, за да отмъсти за смъртта на семейството си. Тя има дарбата да говори със сенки и се свързва с отдавна оттеглил се асасин. Шестнадесетгодишна става чирак в най-голямата и смъртоносна група убийци в Червената църква, където трябва да устои на предателството и да се бори за живота си. Първата и втората част от трилогията, „Божигроб“, също печелят наградата „Ауреалис“ за най-добър фентъзи роман. Джей Кристоф живее със семейството си в Мелбърн.", "version_id": "9440577492260233060"},
{"wikidata_id": "Q3199264", "text": "Куклишки кукли Куклишки кукли са над 120 естествено образувани каменни стълба, които се намират край днешното село Куклица, Република Македония. Куклица е известна със своите ерозивни земни пирамиди, наричани каменни кукли. Те се намират на десния бряг на Крива река, в ерозиралата част на нейната тераса на надморска височина от 415 – 420 метра. Цялото образувание е на площ от около 0,3 – 0,4 km². Пирамидите са две групи – в централния дял на малката депресия в подножието на рида Дубица, които са по-големи (високи до 10 метра), самостоятелни и във вид на земни стълбове и на изток по склоновете на възвишението Забел, които са по-малки (високи до 5 метра), близо една до друга и често споени в подножието. Поради интересния вид на големите земни стълбове, които приличат на човешки фигури, наредени като „вкаменени сватбари“, цялото образование е наречено от местното население „Весела сватба“. Феноменът е обявен за природна забележителност.", "version_id": "8680982046492370602"},
{"wikidata_id": "Q160778", "text": "Кай Хансен Биография Неговата кариера на музикант започва заедно с тази на Пит Сийлк през 1978 г. в групата Gentry. През 1983 той и Михаел Вайкат основават групата Helloween, където е китарист и вокал до появата на Михаел Киске, който измества Кай като вокал. Година след това Хансен напуска Helloween, по време на турнето им през 1988-89 като причина за това е основаването на Gamma Ray. Също така той се присъединява към Iron Savior през 1997, но скоро след това напуска, за да се отдаде на кариерата си с Gamma Ray.", "version_id": "12540983313804100556"},
{"wikidata_id": "Q1389731", "text": "Уилям Дийл Биография Уилям Дийл е роден на 4 декември 1924 г. в Куинс, Ню Йорк, САЩ. Още съвсем млад взема участие във Втората световна война и има 29 полета с бомбардировач над Европа. Завръща се в Щатите, дипломира се в Университета в Мисури и започва работа като репортер, занимаващ се с криминалните престъпления във вестник „Атланта Конститюшън”. Напуска шест години по-късно, за да продължи кариерата си като фотожурналист и фоторепортер на свободна практика, без да изоставя перото. По-късно става редактор на награденото списание „Атланта”, пише очерци и сам обезпечава снимковия материал за тях (като например очерка за федералния затвор в Атланта, където прекарва доброволно пет дни, за да добие по-ярка представа за обстановката). Дийл умира от аневризма на аортата на 24 ноември 2006 г. в университетската болница в Атланта, Джорджия. По времето на смъртта си, той е бил жител на Уудсток и работел по десетия си роман. Творчество Вече петдесет годишен и постигнал успехи във фотографията, Дийл решава, че не е обърнал достатъчно внимание на зова на сърцето си. Денят след петдесетия си рожден ден той започва първата си творба – Машината на Шарки, по-късно превърнала се във филм под режисурата на Бърт Рейнолдс. По-късно Дийл завършва още осем романа, включително Първичен Страх, превърнал се в едноименен филм с участието на Ричард Гиър и Едуард Нортън. Дийл не е от онези писатели експериментатори, които отварят нови хоризонти за събратята писатели на трилъри, но разработва с великолепно умение традиционните теми.", "version_id": "15791868437720220440"},
{"wikidata_id": "Q222786", "text": "2С1 Гвоздика История и конструкция Работата върху новата гаубица започва през 1967. Първият прототип 2С1 е създаден през 1969. Приета е на въоръжение през 1971. Серийното производство започва една година по-късно. За пръв път е забелязана публично на полски военен парад през 1974. Оттам идва и американското ѝ название М1974. 2С1 прилича много на ПТ-76, но е създадена на базата на МТ-ЛБ. Оръдието се базира на гаубицата Д-30. Машината има ЯХБЗ и е снабдена с прибори за инфрачервено виждане. Гвоздика е широко разпространена и формира значителна част от артилерийското въоръжение на много страни. Обикновено една танкова дивизия разполага с 36 установки, а една моторизирана пехотна дивизия – със 72. Най-масовите оператори на 2С1 са Русия, България, Украйна, Полша и Сирия.", "version_id": "13270476620280308344"},
{"wikidata_id": "Q28963382", "text": "Дионисий (светец от XIV век) Биография Роден е в 1316 година в костурското село Горенци, което тогава е под властта на Тесалийското княжество на Йоан II Ангел Дука, в средно заможно семейство. По-големият му брат Теодосий се замонашва в Константинопол и по-късно става игумен на манастира Филотей, който тогава е обитаван от български монаси. По време на игуменството му в манастира се установява и брат му Дионисий в 1335 година. В 1346 година Дионисий е ръкоположен за дякон и по-късно в същата година - за йеромонах. В 1347 година Дионисий се оттегля като аскет в една пещера близо до върха Атос. Постепенно около 1350 година около него се събират други аскети и така се създава килията „Стар Предтеча“. Дионисий често нощува на брега, където няколко пъти получава видение на огнен факел. Дионисий разказва за видението си на своя приятел аксет Дометий, който му разтълкува съня като послание, че трябва да построи манастир. В 1370 година е построена кула на брега за защита от пирати. След като научава, че брат му Теодосий е станал трапезундски митрополит, в 1374 година Дионисий заминава при него, за да може чрез него да изпроси от императора Алексий III Велики Комнин (1349 – 1390) пари за довършване на манастира, което и става. Така е създаден днешният манастир Дионисиат. Дионисий умира в 1388 година в Трапезунд, по време на третото посещение на брат си. Погребан е тържествено, а придружаващите го монаси се завръщат богато обдарени. Паметта на Дионисий се чества на 25 юни и 25 февруари стар стил.", "version_id": "18337868731799044881"},
{"wikidata_id": "Q605072", "text": "Скаут (ракета) Блу Скаут II Блу Скаут 2 (на английски: Blue Scout II) е твърдогоривна, четиристепенна ракета-носител, произведена от Воут за първата американска пилотирана космическа програма Мъркюри. Предназначение Използвана е за носител в Програмата Мъркюри, за осъществяване на суборбитални космически полети с научна цел. Представлява четиристепенна ракета-носител с вертикален старт. Общо три старта са извършени от НАСА. Всички са осъществени от Стартовия комплекс 18 В на космодрума Кейп Канаверал, Флорида. Първите два полета са изпитателни и са успешни. Третият старт е най-важен за програмата Мъркюри и е даден на 1 ноември 1961 г. На 28 сек. от полета излиза от щатен режим двигателят на първата степен. 44 сек. след старта ракетата е унищожена по команда от Земята.", "version_id": "14241275602725470861"},
{"wikidata_id": "Q213484", "text": "Анакреон Биография Анакреон е роден в град Теос в Йония, на западния бряг на Мала Азия. Според ограничените сведения за живота му той взема участие в опитите на съгражданите си да се противопоставят на настъплението на войските на персийския цар Кир Велики. След неуспеха във войната, заедно с много свои съграждани заминава за Тракия, където основават колонията Абдера. Оттам Анакреон заминава за Самос, където става приближен на местния тиран Поликрат. В замяна на привилегиите си в двора, той пише множество оди, прославящи владетеля. След смъртта на Поликрат през 522 пр.н.е. е поканен в Атина от местния владетел Хипарх, където остава до неговото убийство през 514 пр.н.е. Според някои източници, след това живее известно време в Тесалия, след което се завръща в родния си град, където умира около 485 пр.н.е.", "version_id": "1350013699622528743"},
{"wikidata_id": "Q509492", "text": "Естонска телевизия Естонска телевизия (на естонски: Eesti Televisioon, ETV, ЕТВ) е най-големият обществен телевизионен канал в Естония. Излъчва се от 19 юли 1955 г. и в продължение на десетилетия е единственият канал, чиято програма се изготвя в страната. Целите, които си поставя са да подпомага и разпространява естеонските национални култура и записи, да представя и запазва най-добрите ѝ постижения, взвемайки под внимание интересите на малцинствени групи. Целевата група на канала обхваща всички възрастови групи, а програмата включва образователни, научни и културни програми, както и програми за начина на живот, новинарски емисии, забавни програми и отразяване на спорта. От 1 юли 2007 г. каналът е контролиран от обществената институция „Естонски обществени съобщения“ (Eesti Rahvusringhääling). Решението за създаването на естонски телевизионен канал е взето през 1953 г. от правителството на Съветския съюз. Програмата на канала е предимно на естонски език, като по време на Съветската окупация включва и материали на руски език. След Перестройката и по време на Пеещата революция ЕТВ дава платформа за представяне на критика срещу съветския режим и призиви за естонска независимост от ред естонски интелектуалци и мислители. След възстановяването на естонската независимост, телевизионният канал получава конкуренция от новите частни канали ТВ3 (TV3) и Канал 2 (Kanal 2), поради което започва да излъчва реклами. Преустановява излъчването им през 2002 г. Междувременно ЕТВ става член на Европейския съюз за радио и телевизия, а през 2002 г. е домакин на Евровизия.", "version_id": "72103467616581134"},
{"wikidata_id": "Q15077900", "text": "Никола Алексиев (журналист) Биография Никола Алексиев е роден на 29 юни 1909 г. в Берковица. През 1929 г. заедно с други съмишленици основава Работническия есперантистки съюз. На следващата година става член на БКП. Основател и редактор на в. „Международен език“ (1931 – 1932) и в. „Знаме на труда“ (1944 – 1946). От 1930 до 1934 г. е редактор на в. „Единство“. От 1933 до 1934 г. е секретар на Районния комитет, а от 1934 до 1935 г. и на Окръжния комитет на БКП в Берковица. В периода 1946 – 1952 г. е главен редактор на в. „Труд“. Между 1948 и 1961 г. е секретар на ЦС на Българските професионални съюзи. Кандидат-член на ЦК на БКП (1958 – 1962). Бил е заместник-председател на Комитета за приятелство и културни връзки с чужбина (1961 – 1964) и председател на Българския есперантски съюз (1964 – 1975). От 1972 до 1977 г. е член на Президиума на Националния съвет на Отечествения фронт, а от 1971 до 1980 г. на Световния съвет на мира. Умира на 19 юли 2002 г. Почетен член е на Световния есперантски съюз UEA и MEM и на Чехословашкия есперантски съюз.", "version_id": "10566248246832865796"},
{"wikidata_id": "Q313625", "text": "Телевизионна камера История Най-ранните видеокамери са механични скенери на летящи петна, които в употреба през 1920-те и 1930-те по време на периода на механична телевизия. Подобренията в катодните тръби през 1930 г. поставят началото на ерата на електронната телевизия. По-рано, камерите са много големи устройства, почти винаги разделени в две големи части. Частта на камерата съдържа обектива и тръбата с предварителните усилватели и друга необходима електроника е свързана с многожилен кабел с голям диаметър към останалата част от електрониката на камерата, обикновено монтирана на някаква поставка в отделна стая в студиото, или в отдалечен камион. Главата на камерата не можела да генерира видеосигнална картина сама по себе си. Видео сигналът е изведен от втората единица на системата, към останалата част на студиото за превключване и предаване. От петдесетте години, електронната миниатюризация прогресира дотам, че някои монохромни камери могат да действат самостоятелно и дори да са преносими. Но конфигурацията на студиото продължава да използва големия кабелен сноп за предаване на сигнали обратно към блока за управление на камерата. Този блок пък на свой ред се използва за синхронизиране и работа с функциите на камерата, като например експозицията и нива на черното.", "version_id": "14224049319589676534"},
{"wikidata_id": "Q12288012", "text": "Невена Георгиева Биография Родена е в Скопие на 25 август 1925 г. През лятото на 1941 г. влиза в Скопския народоосвободителен партизански отряд, който е разбит през октомври същата година. След това заминава за Велес, а към ноември - в Струмица. През лятото на 1942 г. взема участие в подготовката на Струмишкия народоосвободителен партизански отряд. През май е осъдена задочно на 7 години затвор. През септември влиза във Велешко-прилепския народоосвободителен партизански отряд „Димитър Влахов“. На 16 декември 1942 г. е убита при велешкото село Нежилово в престрелка с българска полиция и контрачетници. В нейна чест са наименувани 2 училища – в Нежилово и Кисела вода.", "version_id": "7724875682812302246"},
{"wikidata_id": "Q577559", "text": "Аугсбургска лига Аугсбургска лига се нарича военният съюз, създаден от император Леополд I, холандския щатхалтер Уилям III, Бавария, Пфалц и Швеция през 1686 г. с цел противодействие на френската агресия. Таен поддръжник е папата, а с него и редица италиански държави. Лигата има паричен фонд за подкрепа на жертвите на режима във Франция. Преки причини за появата ѝ са Реюниона на френския крал Луи XIV (завладяване на значителни територии в Рейнланд и Нидерландия в мирно време) и признаването им с примирието в Регенсбург през 1684 г., както и отмяната на Нантския едикт във Франция през 1685. Всички тези събития свидетелстват, че Луи XIV няма да спре със завоевателните си планове, поради което останалите европейски държави трябва да му се противопоставят. От 1683 г. обаче Австрия е заета във война с Османската империя и не иска да воюва и с Франция. Лигата чувства осезаемо липсата на Англия, която по онова време се управлява от католическия съюзник на Луи XIV – Джеймс II. През 1688 г. провокативните действия на френския крал довеждат до война (виж Деветгодишна война), в която Аугсбургската лига има малки шансове за успех. Едва след Славната революция от края на същата година, когато Уилям III става английски крал, Англия се присъединява към лигата и тя започва да се нарича „Велик съюз“. Терминът Аугсбургска лига продължава да се използва, а често и самата война се нарича „Война на Луи XIV с Аугсбургската лига“.", "version_id": "707990597453352043"},
{"wikidata_id": "Q23985236", "text": "Ото III фон Нортхайм Ото III фон Нортхайм (на немски: Otto III von Northeim; * 1086/1088/1100; † 1117) от род Нортхайми е граф на графство Нортхайм и маркграф във Фризия. Той е син на граф Хайнрих Дебели († 1101) и съпругата му Гертруда Млада фон Брауншвайг († 1117) от фамилията Брунони, маркграфиня на Майсен, дъщеря на маркграф Екберт I фон Майсен. Баща му е син на баварския херцог Ото Нортхаймски и Рихенза Швабска. Майка му наследява 1090 г. от брат си Екберт II графство Фризия. Тя е богата вдовица на граф Дитрих II фон Катленбург († 1085) и след смърта на баща му се омъжва за трети път за роднината им маркграф Хайнрих I фон Майсен. Сестра му Рихенза († 1141) е от 1100 г. съпруга на бъдещия император Лотар III (Суплинбурги). Най-малката му сестра Гертруда († 1165) е омъжена за граф Зигфрид I (Ваймар-Орламюнде) и от 1115 г. за пфалцграф Ото I фон Салм. Ото III е полубрат на граф Дитрих III фон Катленбург († 1106) и на маркграф Хайнрих II фон Майсен († 1123). Ото III наследява през 1101 г. основните имения на баща си. Той не се жени и умира бездетен през 1117 г. Сестра му Рихенза наследява Брауншвайг-Нортхайм, а му сестра му Гертруда наследява Бентхайм и Рейнек.", "version_id": "3986610737423604761"},
{"wikidata_id": "Q47281", "text": "Йезоло География Градът е морски курорт. Намира се в провинция Венеция в област (регион) Венето. Разположен е в лагуната на Венецианския залив. На около 10 км южно от Йезоло е провинциалният център Венеция. Население 25 029 жители към 31 юли 2009 г. Курорт Плажната ивица е дълга 15 km. Плажът е изключително чист, пясъкът е ситен, морето е кристално с голяма плитка зона и плавно става дълбоко. Всеки хотел има свои шезлонги и чадъри, а има и свободна зона между тях и морето. Има много заведения и атракции по плажа. След 20 ч. е забранено движението на автомобили по главната улица и тя се превръща в най-дългата пешеходна алея в Европа. Най-разпространено е придвижването с велосипеди, които се дават и под наем от хотелите. Курортът предлага много забавления - уиндсърф, тенис, езда, голф, детски площадки, картинг писта, разходка с кораба \"Веселият Роджър\", дискотеки, много заведения за хранене. Aqualandia е аквапарк номер едно в Италия, който наскоро е бил избран за най-добър воден парк в Европа и луна-парк \"Нова Jesolandia\" за вечерните забавления. Очаква се да да бъде открит и новопостроеният \"Аквариум\" на морска тематика.", "version_id": "18350493828963747047"},
{"wikidata_id": "Q12278577", "text": "Димитър Попски Биография В Букурещ се сближава със Софроний, когото нарича свой благодетел и баща заради полаганите от него грижи. По всяка вероятност Попски помага на Врачански при отпечатването през 1806 година на „Неделника“ — смятана в миналото за първата българска печатна книга на новобългарски език. През 1813 година пише „Ода за Софроний“, която е открита от Георги Раковски и публикувана за първи път във вестник „Дунавски лебед“, през 1861 година, брой 54.", "version_id": "8331384120819788521"},
{"wikidata_id": "Q57504", "text": "Ото Ернст Ремер Втора световна война Роден е през 1912 г. Посещава военна академия и е назначен за офицер през 1932 г. на 20-годишна възраст. Участва в нашествието в Полша през 1939 г., Балканската кампания и операция Барбароса, нахлуването в Съветския съюз. До април 1942 г. той е командир на батальон. През февруари 1943 г. той командва батальон в дивизията Großdeutschland (GD), след като пехотният полк GD е реформиран. Неговите войски покриват оттеглянето на танковия корпус Вафен-СС по време на Третата битка за Харков. Той е награден с Рицарски кръст за службата си като командир на батальон, а през ноември 1943 г. е награден с дъбовите листа на Рицарския кръст, който лично му дава Адолф Хитлер. Опит за преврат от 20 юли 1944 г. През март 1944 г. Ремер е назначен за командир на пехотния полк Großdeutschland. На 20 юли 1944 г. във „Вълчата бърлога“ на Адолф Хитлер избухва бомба. Ото Ернст Ремер за пръв път чува за това от членове на нацистката партия и чака официалната дума за съдбата на Хитлер. Ремер и неговите части успешно спират заговора от 20 юли, за контрола над германското правителство, след опита за убийство на Хитлер. Вечерта на 20 юли, Клаус фон Щауфенберг нарежда на Ремер да арестува няколко нацистки официални лица, като твърди, че са част от преврата. След му е заповядано да арестува министъра на пропагандата Йозеф Гьобелс, Ремер отива в кабинета на Гьобелс, за да го направи. Гьобелс обаче настоява, че Хитлер все още е жив. Когато Ремер иска доказателство, Гьобелс вдига телефона и иска да го свържат с Хитлер. Хитлер дава на Ремер заповеди да смаже заговорниците с войските си. Ремер осъзнава, че той и хората му приемат заповеди от бунтовниците. Ремер и войските му отиват в Берлинския военен щаб и арестуват пучистите, включително и Щауфенберг. Фридрих Фром изпълнява екзекуциите на заговорниците. Ремер неуспешно се опитва да разубеди Фром, откакто е посъветван да ги пази живи, но Фром отказва да го послуша. Същата вечер, Ремер е повишен в полковник. През останалата част от войната, Ремер служи в Führerbegleitbrigade (FBB), полева единица, формирана от кадър на Grossdeutschland, в Източна Прусия и по време на Орденската офанзива. Той е задържан от американските сили и остава затворник до 1947 г. Неонацистка дейност Социалистическата имперска партия на Ремер, която той основава през 1950 г., е забранена през 1952 г., след като събира около 360 000 поддръжници в Долна Саксония и Шлезвиг-Холщайн и спечелва 16 места в държавния парламент. Партията също печели 8 места в парламента на град Бремен. Тя е финансирана от Съветския съюз и работи с Комунистическата партия на Германия. Основните точки на партията включват отричане на Холокоста, където се обвинява САЩ, че поставят фалшиви газови камери и правят филми за концентрационни лагери, политиката на партията е за прекратяване на германския статут на марионетна държава на САЩ. След като партията е забранена, Ремер се изправя срещу германското правителство като наследник на нацистите. Той е скрит в хижата на графиня Фабер-Кастел, ранен поддръжник на партията, преди да избяга в Египет. Там, той служи като съветник на Гамал Абдел Насър и работи с други избягали германци, които подпомагат арабските държави в развитието на оръжията. През 1956 г. Ремер започва търговия с Дамаск, като продължава разпространението на оръжия. Алжирският национално-освободителен фронт е един от основните му купувачи. Наказателно осъждане и изгнание Ремер се завръща в Германия през 1980-те години, създавайки Германското движение за свобода, което защитава обединена германска държава и експулсирането на НАТО. Това е организация на 23 нелегални нацистки организации и позволява на Ремер да създаде ново поколение последователи. От 1991 г. до 1994 г., Ремер издава собствена публикация, Remer-Depesche. Ремер е осъден на 22 месеца лишаване от свобода през октомври 1992 г. за писане и публикуване на редица статии, за които се твърди, че подбуждат към „расова омраза“, като поставят под съмнение Холокоста. Жалбата му за предполагаеми нарушения на справедливостта на процеса и свободата на словото е единодушно отхвърлена от Европейската комисия по правата на човека. През февруари 1994 г., Ремер отива в изгнание в Испания в усилие да избегне лишаването от свобода за спорните си публични изявления за Холокоста. Ремер е запален поддръжник на проучванията на ключови личности в отричането на Холокоста, като Фред Леухтер и Гермарма Рудолф. Върховният съд на Испания се произнася срещу обжалването на германското правителство за екстрадиране на Ремер, като заявява, че не е извършил престъпление по испанския закон. Той остава издирван от Германия до смъртта му през 1997 г. в Испания на 85 години.", "version_id": "1396497954825595566"},
{"wikidata_id": "Q4363600", "text": "Писарово (област Плевен) География Селото е разположено в котловина. Почвите в района са черноземни и много плодородни. Климатът е от умереноконтинентален с ясно изразени студена зима и много горещо лято. История Селото е с дълга история, обявено е за населено място преди повече от 450 години. Името си носи от убитата жена през османска власт Пеца в местността Тульово. Пеца била заровена жива от турците в дълбок ров и първото име е било Пецин ров, а след това се е преименувало в Пецерово, а по-късно след освобождението се нарича Писарово. В селото живеят около 800 души и 64 ветерани от ВСВ. Църквата в селото носи името на св. Параскева. По предания на жителите през 1908 г., от Балкана идва човек на име Стоянов, който се наема да построи църква с помощта на населението на селото. От село Ябланица идва поп Васил, който пръв оглавява църквата. В двора ѝ се построява и училище, но само за деца в предучилищна възраст. След поп Васил идва поп Петър, от с. Боженците, завършил семинария в град Самоков, който остава свещеник в селото, участва във войната 1912 – 1915 г. и отново се завръща в Писарово. По предание в село Писарово е имало училище още през последните години от османската власт, в дома на първия учител от селото – Цветко Лещарски. Първото светско училище в Писарово е построено през 1884 г. През 1908 г. се взема решение да се построи ново, по-голямо училище, тъй като тогавашното се оказва малко за големия брой ученици. С активното участие на селяните през 1910 г. е завършено строителството на новото училище, което съществува и сега и носи името „Христо Ботев“. Икономика Селското стопанство е основен отрасъл в икономиката на селото. Отглежданите култури в района са: пшеница, царевица, тикви, дини, пъпеши, както и традиционно отглежданите навсякъде пипер, домати, краставици, картофи, моркови и пр. В селото има пощенска станция, предлагаща пълен набор от пощенски услуги. Работят и медицински център, кметство и няколко магазина, съществува и училище. Селото има връзка с общинския център град Искър и с областният център Плевен 4 – 5 пъти дневно. Жителите използват и гарата в близкото село Горни Дъбник, намиращо се на 6 km североизточно от Писарово. Други От 2005 г. в Писарово съществува певческа група „Незабравка“ която изпълнява незабравими песни. Групата се намира в читалище „Христо Ботев“ в което са изнесени многобройните награди на тази и предишната певческа група. През 1950 г. в селото е съществувала певческа група която изпълнява песни дълги години, но след няколко години прекъсване през 2005 г. е заменена от група „Незабарвка“. От декември 2011 г. съществува и танцова група „Здравец“, в която участват жени от 20 до 55-годишна възраст. Групата е към читалище „Христо Ботев“ в селото. На 6 октомври 2012 г. читалището е домакин на преглед на любителското творчество в община Искър, в което танцова група „Здравец“ участва и получава много аплодисменти от публиката. Групата сама си прави танците поради липса на средства. Това не позволява да имат хореограф, но не се отказват да танцуват и за това пътуват до съседното село Горни Дъбник. Там идват 2 хореографи от Плевен, които ги приемат в тяхната група. През 2009 г. е възстановен футболният отбор в селото.", "version_id": "11148626771887544497"},
{"wikidata_id": "Q728899", "text": "Холокост в България Холокостът в България обхваща дейностите на българските власти, съдействащи на Холокоста, политиката на Германия за ликвидиране на евреите (т.нар. „окончателно решение на еврейския въпрос“) в Европа по време на Втората световна война. Изселване на евреи Решението за унищожаване на всички евреи на територията на Германия, на окупираните от нея територии и на териториите на съюзниците ѝ е взето от националсоциалистическото правителство в берлинското предградие Ванзе през 1942 г. Тогава започва масовото депортиране към Аушвиц. Още през септември германският посланик в София Адолф-Хайнц Бекерле, разглеждайки въведеното антисемитско законодателство и създаването на Комисарството по еврейските въпроси, приема, че българското правителство е склонно да подпомогне Германия за изтребването на евреите. На 21 януари в посолството е назначен като съветник по еврейските въпроси хауптщурмфюрерът (капитан) от СС Теодор Данекер. След едномесечни преговори на Данекер с вътрешния министър Петър Габровски и комисаря Александър Белев, на 22 февруари 1943 година двете страни сключват споразумение за депортация „най-първо“ на 20 хиляди български евреи в Германия. На 2 март с постановление на Министерския съвет споразумението за изселване е потвърдено, а на Комисарството е възложено да организира изселването на 20 хиляди евреи от „новоосвободените земи“. По данни на самото Комисарство там живеят около 11 хиляди евреи, така че изпълнението на постановлението е невъзможно. Същевременно доклад на Габровски, одобрен на 24 февруари от министър-председателя Богдан Филов, предлага в изселването да бъдат включени и „нежелателни евреи“ от старите територии. Въпреки одобрението си, Филов не приема настояванията на Габловски това да бъде вписано в публичното постановление на Министерския съвет, но Комисарството приема одобрения доклад за достатъчно основание за изселването и на евреи от старите територии.", "version_id": "11633327715186685156"},
{"wikidata_id": "Q588302", "text": "Антон Бернолак Биография Антон Бернолак е роден в семейството на земан – земевладелец от село Сланица на Орава на 3 октомври 1762 г. (тази дата е установена като ден на кръщението, денят на раждане е неизвестен). През 1774 – 1778 г. учи в гимназията в Ружомберк, а по-късно в Братислава, Търнава и накрая учи две години теология във Виена. Бернолак се интересува от лингвистика, история, икономика, медицина и други науки по време на следването си. През 1787 г. завършва обучението си в генералната семинария в Братислава. С подкрепата на кръжока от любители на родния език, чиито член е и той, през 1787 г. Бернолак публикува анонимно \"Филологическо-критично разсъждение на славянската писменост» (Dissertatio philologico-critica де literis Slavorum) с приложението „Ортография“ (Orthographia). Годината на публикуване на тази книга се смята за дата на началото на историята на словашкия език. След завършването на семинарията, А. Бернолак изпълнява задълженията си на свещеник в Чеклис (Čeklís, Čeklýs aj Lužnica) – днес село Бернолаково), докато продължава научната си дейност – през 1790 г. Бернолак публикува първата граматика на словашкия език (Grammatica Slavica). През 1791 г. публикува труда си за словашкото словообразуване „Етимология на словашките думи“ (Etymologia vocum slavicarum), през същата година се премества в Търнава, където работи като секретар в архиепископския викариат. От 1797 г. до смъртта си през 1813 г. Бернолак живее в град Нове Замки, където работи като декан и управител на градското училище. Започнал да събира материали за своя „Словашко-чешки-латинско-немско-унгарски речник“ (Slowár Slowenskí Češko-Laťinsko-emecko-Uherskí) в Чеклис, Бернолак продължава съставянето му в Нове Замки, но не успява да го публикува заради финансови и други проблеми. Речникът е завършен и публикуван след смъртта му, през 1825 – 1827 г., благодарение най-вече на усилията на каноника Ю. Палкович. В лингвистичните си трудове Бернолак представя програма за кодификации на словашкия литературен език, нареченибернолаковщини. Тази литературна норма е основавана предимно на западнословашкия интердиалект (наддиалектична форма, използвана от образованото население на Западна Словакия), съчетаващ в себе си елементи от диалектите на западнословашкия диалект и чешкия литературен език. Берлолаковският вариант на литературния език се използва единствено в средите на словашката интелигенция с католическо вероизповедание и не се превръща в единен словашки литературен език (словаците-протестанти продължават да се придържат към традиционното използване на чешкия литературен език). Бернолаковщините отпадат от употреба в средата на XIX век, но за времето на половинвековната употреба на тази версия на словашкия език са публикувани голям брой произведения религиозна и светска литература (например поезията на Ян Голи и прозата на Юрай Фандли).", "version_id": "2004419055425382498"},
{"wikidata_id": "Q4461603", "text": "Облокул Тошев Биография Завършва Душанбинския педагогически институт. Работи като инструктор в отдел „Студентска младеж“ в Централния комитет на Ленинския комунистически съюз на младежта на Таджикистан (1956 – 1957) и като преподавател по политикономия в Съветско-партийната школа при ЦК на Компартията на Таджикистан (1957 – 1960). Аспирант в Московския университет „М. Ломоносов“ (1962 – 1964). От 1974 до 1981 година е вече декан на Задочния факултет на Таджикския селскостопански институт. Защитава (1976) в МГУ дисертация за степен доктор на науките. От 1981 до 2009 година е ръководител на катедрата по политикономия на Душанбинския педагогически институт. Публикувал е над 70 научни труда, включително 7 монографии и 3 учебни пособия по основи на икономическата теория. Под негово научно ръководство са подготвени над 20 учени. Вписан е в Съветската икономическа енциклопедия като един от най-крупните учени в областта на политикономията.", "version_id": "14276565078904008523"},
{"wikidata_id": "Q4524838", "text": "Шишманово (област Хасково) География Шишманово (до 1903 г.: Хасобасъ) е село в Хасковска област, Харманлийска община, в долината на р. Марица, на 12 км северно от Харманли, но по пътя през с. Българин. Отглеждат се тютюн, зърнени култури, овце, говеда. Има три микроязовира. Ежедневни трудови пътувания и автобусни връзки с Харманли. (съгласно „Географски речник на България“, 1980 г., Николай Мичев и колектив). Селото по черен път е на около 5 км северно от Харманли, но между тях е р. Марица и преди години се е минавало с голяма лодка (гемия). Сега с кола се минава през с. Българин Според таблица за броя на населението на отделните села към Харманлийска община, изготвена и публикувана на 3 август 2007 г., с. Шишманово е на първо място с 895 жители. История Селото е в пределите на Република България от 1885 година. Преди Освобождението на България от османска власт се е казвало Хасабас. През 1903 година с указ 370/26.07.1903 г. е преименувано на село Шишманово. Селото се състояло от три махали: първата се казвала-Чатаклъ юрт, днес няма останки от нея. Втората се е казвала-Дюз тарла, в тази махала се намирала и мелницата на река Марица. Местността се намира близо до Пеньовия кладенец. Според преданията тези части са обезлюдени поради чума, а третата махала е днешното село Шишманово. Селото се сформира от преселници от селата Златидол, Овчарово и Българин. Един от известните родове от Златидол са Пирозовите и др. От Овчарово-Койнови, Чолаковите, а от Българин-Канаклиици, Карагюровите, Русевите и много др. След Освобождението на България от османска власт, в Шишманово е построена първата административна сграда с четири стаи. Там се е помещавало и училището. Били докарани учители от Северна България. Кмет на селото е бил Жечо Тонев Недялков. По това време се правели молебени за дъжд, на които е присъствал и свещенник от съседните села. В селото не е имало църква, но е имало камбанария. На Гергьовден хората са пекли агнета за здраве и берекет, също така са празнували Великден и Коледа. Редовни събития Селото има годишен селски събор на 24 май – деня на българската култура и славянската азбука.", "version_id": "5446374318193397395"},
{"wikidata_id": "Q4088684", "text": "Георгий Бобриков Биография Георгий Бобриков е роден на 4 август 1840 г. в Санкт Петербург, Русия в семейството на военен лекар. Посвещава се на военното поприще. Учи в I-ви кадетски корпус. Действителна военна служба започва със звание корнет в Лейбгвардейския улански полк (1859). През 1866 г. завършва курса на Николаевската академия на Генералния щаб. Служи в Генералния щаб, II-ра гвардейска дивизия (1868), Военно-учебния комитет на Генералния щаб (1869). Военно звание полковник от 1869 г. Руско-турска война (1877 – 1878) През есента на 1874 г. Бобриков провежда разузнавателна мисия на османска територия заедно с Панайот Волов, като скицира укрепленията на Шумен и Преслав. При подготовката Руско-турската война (1877 – 1878) от 8 ноември 1876 г. е офицер за особени поръчения при главнокомандващия Действуващата руска армия на Балканския полуостров княз Николай Николаевич. Военен агент в Букурещ (1877) и Белград (1878). Разработва „Проект за организиране на Български доброволчески чети“. Дейно участие в неговата реализация взимат и полковник Николай Артамонов, дипломатът Михаил Хитрово, дейците на национал-революционната борба Панайот Хитов, Ильо войвода, Симо Соколов и др. Награден със Златно оръжие „За храброст“ (1877) и Орден „Свети Георги“ IV ст. (1878). Повишен в звание генерал-майор (1878). Участва в работата на Берлинския конгрес и установяването на границата между Османската империя и Гърция. След войната Член на Военно-учебния комитет на Генералния щаб (1881). Служи в Санкт-петербургския военен окръг (1885). Генерал-лейтенант от 1888 г. Работи по въпросите на отбраната на Балтийското крайбрежие. Командир на I-ва гвардейска пехотна дивизия (1898 – 1901). Член на Александровския комитет за ранените (1898) и завеждащ Измайловския дом за престарели воини. Генерал от пехотата (1904). Награден е с висшия военен Орден „Свети Александър Невски“ (1898). Автор на 11 военно-исторически и военно-приложни труда. Сред тях са неговите „Записки“ т. I, СПб, 1913 След революцииите в Русия от 1917 г. емигрира. Умира в Швейцария на 26 декември 1924 г.", "version_id": "9067833027453416709"},
{"wikidata_id": "Q28659738", "text": "Панайот Панайотов (офицер) Биография Роден е на 30 март 1931 г. в Сливен в семейството на железничаря Коста Панайотов и Радка Костова. Член е на РМС от 1946 г., а на БКП от 1954 г. Завършва прогимназия в Стара Загора, където по това време работи баща му. След това завършва гимназията „Добри Чинтулов“ в Сливен. През ноември 1949 г. влиза във Военно училище в София, което завършва през 1951 г. с 72-ри випуск. Военната си служба започва като командир на взвод в тридесет и трети пехотен елховски полк. Същата година става адютант на командващия на трета армия. От 1952 г. е младши помощник-началник в отдел „Бойна подготовка“ в щаба на трета армия. След това от 1955 г. е командир на 13-ти отделен мотострелкови батальон. От ноември 1956 г. е командир на втори стрелкови батальон от 33-ти стрелкови полк в Бояново. През 1958 г. постъпва във Военната академия в София. След нейното завършване през 1961 г. е командир на 1 отделен картечен батальон на 14-та картечна артилерийска бригада. През 1962 г. е назначен за старши помощник-началник на отдел „Бойна подготовка“ в Щаба на трета армия. През 1965 г. е назначен за адютант на военния министър Добри Джуров. От 1972 до 1974 г. учи във Военната академия на Генералния щаб на СССР. След това е назначен за командир на първа мотострелкова дивизия в София. През 1980 г. изкарва курс в Академията. След това е назначен за заместник-командващ втора армия. В периода 30 декември 1981 – 15 септември 1987 е командир на втора армия. От 20 септември 1987 до 16 ноември 1990 г. е заместник-министър на народната отбрана и командващ на Сухопътни войски. Член е на Бюрото на окръжния комитет на БКП и окръжен съветник. От 1986 до 1990 г. е кандидат-член на ЦК на БКП. От септември 1990 г. е заместник-министър на народната отбрана по бойната подготовка. През 1991 г. излиза в запаса. Награждаван е с медал „За боева заслуга“ (1961), „За безупречна служба“ – III ст., „30 години социалистическа революция“ (1974), „Заслуги за охрана на границата“ (1979), „1300 години България, юбилеен“ (1981), орден „9 септември 1944 г.“ – I ст. (1981). Почетен член на Асоциацията на Сухопътните войски на България и на Съюза на офицерите и сержантите от запаса и резерва. Неговото име носи Клуба на Командване Сухопътни войски, част от Съюза на офицерите и сержантите от запаса и резерва. Умира на 18 февруари 2010 г. в София.", "version_id": "13775089279642535723"},
{"wikidata_id": "Q2016313", "text": "Крепча География Селото е разположено в хълмиста местност по долината на рекичката Баш пунар, вливаща се в река Черни Лом, на около 20 км северно от град Попово и се състои от две махали (горна и долна). Землището му е наситено със старини (крепости, селища и некрополи) от античността и средновековието. Землището на село Крепча граничи със землищата на селата Гърчиново, Люблен, Голямо Градище, Горско Абланово и град Опака. Селото е свързано с асфалтирани пътища с градовете Опака и Попово и селата Гърчиново, Люблен и Голямо Градище. Кратка историческа справка За пръв път името на селото се споменава в дворцовата хроника на Мехмед Нешри „Огледалото на света“ – като една от предполагаемите и важни твърдини (крепости) на „Александросоглу Сосман“ (цар Иван Шишман) – Крапчане (или град Крапец). Крепостта, която е била един от стратегическите важни български центрове и най-вероятно едновременно с това едро феодално владение от Второто българско царство. През средновековието крепостта е контролирала пътя, който е идвал от град Червен, минавал през днешното село Люблен, през поречието на Калакоч дере и продължавал за град Никюп. Градът Крапец е бил превзет от османците по времето на похода на военачалника Али паша около 1388 г. Част от неговото оцеляло население е създало най-ранното чисто българско село Крепча, което поради различни причини няколко пъти е сменяло своето място, но се изграждало отново в същия район. По деретата и реката до него в далечното минало работели многобройни воденици. След падането на България под османска власт до началото на XVI век селото попада в зиамета (стопанство) Герилеч (Крапич). През XVI век, вече изгубило своето административно значение, то е част от казата Хезарград (Разград). През 1524 г. в османски данъчен регистър е записано като изцяло българско село Долне Крепче, каквото остава поне до края на XVII век. През 1598 г. името му е само Крапеч, а през 1635 г. – Крепче. Масовото помохамеданчване в днешна Северна България, извършено от кримския хан Селим Гирай през 1689 г. засяга силно и това село. През 1874 г. то се споменава в документите вече като изцяло мохамеданско. За точната локализация на средновековната крепост Крапец в района на Крепча и Опака няма единно мнение. Допуска се, че това са крепостите „Гърчиновско градище“ и „Крепча кале“, обединени в един средновековен град, или че този средновековен укрепен поселищен център се намирал в днешната опаченска местност „Ряката“ и това е „Голямото кале“ („Буюк кале“). По-вероятна е втората хипотеза, като се имат предвид намерените археологически материали в руините на крепостта „Буюк кале“. Според старо предание от селото се смята, че неговите жители били преселени от Търновско боляри, които приели исляма. В местността Баш пунар до селото е открит и частично разкопан от археолози от музея на град Търговище некропол (гробище) с гробове от XII-XV век, в който най-вероятно са били погребвани жителите на нелокализираното село Каменна черква, за което се допуска, че се е намирало в околностите на скалния манастир или на средновековния Крапец. Крепчански скален манастир Крепчанският скален манастир е Средновековен скален манастир, изсечен във варовиковите скали, намиращи се на 2 км от центъра на селото, отдясно на шосето за село Голямо Градище, крие в своите пазви два старобългарски надписа, изсечени върху стените му на кирилица, като за по-лошо запазеният се смята, че поне засега е най-ранният надпис на кирилица, открит на Балканите. Датиран е от проф. Казимир Попконстантинов от Великотърновския университет в 921 г. сл. Хр. – времето на цар Симеон Велики. Това, което е запазено от него гласи: „В година 6430 през месец октомври почина раб божи Антон...“. Другият, много по-добре запазен надпис, който е без конкретна дата гласи: „В името на Отца и Сина и Светия Дух. Тук почива праведният отец Антони. † . А който направи в църквата житница (прочетено от други и като хамбар), да отговаря пред Бога. Написа недостойният Михаил. Амин.“ Самият манастирски комплекс, заедно с килиите на монасите-отшелници е разположен на три нива (тераси) върху скалния венец. Той включва освен килии, още и манастирска църква и църква-гробница. По стените на църквите и килиите има врязани кирилски, староеврейски букви и рунически знаци и рисунки, които днес след многовековната ерозия на скалите и грубата намеса в миналото на недобросъвестни посетители са в много лошо състояние. Предстои отново постепенното превръщане на манастирския комплекс в посещаван туристически обект и разработването му като такъв със средства по програма ФАР чрез изпълнението и защитата на съвместни проекти между общините Лозница, Попово и Опака. За скалния манастирски комплекс отговаря кметството на село Крепча. Манастирът е обявен за паметник на културата в Държавен вестник, брой 58 от 25.07.1969 г. Крепостта „Джин кале“ („Крепча кале“) Руините на „крепостта на духовете“ се намират над десния бряг до завоя на рекичката Калакоч дере, приток на река Черни Лом. Съвсем наблизо до хълма с крепостта се намира и устието на левия приток на Калакоч дере – Баш бунар (пунар) дере. Крепостта се намира върху един остър скалист нос на възвишението Кале баир, разположено на около 3 км от центъра на село Крепча, югозападно по посока на село Голямо Градище. Известна е още и като Крепча кале. Има неправилна форма, издължена в посока югоизток-северозапад. Крепостната стена е масивна, изградена през късната античност от ломени камъни, споени с хоросан с примеси от счукани тухли. Входът на крепостта, според Карел Шкорпил се е намирал от изток и е бил охраняван от една четириъгълна кула. По южната крепостна стена и днес личат останките от крепостаната стена и от три кули, формата на които вече не може да се определи. Между две от тези кули най-вероятно също да е имало порта, пътят от която е излизал във вътрещността на хълма – най-достъпната за предвижване част. Един път от крепостта е водел към долината на Калакоч дере, а втори – през западния склон на Кале баир, откъм юг към другата близка крепост – Буюк кале (Дере кале). Пак според Шкорпил в крепостта са намирани византийски корубести монети. Многобройни съвременни иманярски изкопи са разпръснати навсякъде по територията на крепостта, западно по склона извън нея и югоизточно от крепостната стена, като на места дори разкриват малки части от зидове на сгради и крепостни стени. Почти в централната част на крепостта има голям насип, образуван от руините на много голяма срутена сграда. Извън крепостните стени, особено по западния склон, също е имало сгради. Днес територията на крепостта е покрита от млада широколистна гора и храсти, а от северния нос на хълма се разкрива красива гледка по посока на село Голямо Градище. Обявена е за паметник на културата в Държавен вестник, брой 58 от 25.07.1969 г. Крепостта „Буюк кале“ („Дере кале“) Първото научно описание и на тази крепост е отново на Карел Шкорпил. Руините на „Голямото кале“ се намират на около 5 км югозападно от днешното село Крепча, върху един скалист нос на едно голямо възвишение над левия бряг на рекичката Калакоч дере, малко по-навътре по хълмовете, отдалечавайки се от днешния път Крепча – Голямо Градище в местността Ряката. Формата ѝ е на утъпен клин, а площта ѝ – надвишава 5 дка. Западната и южната страна, които са достъпни от страната на платото са укрепени с крепостни зидове с дебелина малко над 2 м, а източната, от страната на Калакоч дере, се е охранявала от стръмните скали, осеяни с пещери. Най-вероятно в ъглите на зидовете да е имало кръгли кули. Портата се е намирала при южната стена, в близост до едната кула, като от нея е излизал път, водещ към рекичката Калакоч дере. Днес руините на крепостта са покрити с млада гора и храстовидна растителност, а крепостните съоръжения и някои кули личат основно в иманярските изкопи и оформилите се насипи. Следи от постройки се забелязват, особено в иманярските изкопи, далеч извън терена, ограден от крепостната стена. През средновековието малката крепост е служила по скоро като цитадела, а градът е обхващал почти целия трудно достъпен за неприятели хълм. От страната на рекичката и до днес са запазени изкуствено разширени пещери, използвани и сега от местните овчари за пладнуване на стадата им и монашески килии от голям скален манастирски комплекс, разположен на две тераси по същия хълм. Крепостта и манастирския комплекс са подложени на интензивни иманярски посегателства от близо две десетилетия. Най-вероятно това е унищоженият през 1388 – 1389 г. средновековен град Крапец, един от укрепените центрове на цар Иван Шишман. Обявена е за паметник на културата в Държавен вестник, брой 58 от 25.07.1969 г. Редовни събития Традиционен селски събор през месец май.", "version_id": "725607994997789644"},
{"wikidata_id": "Q12272738", "text": "Атлантик (група) История Атлантик е основана през 1983 година от Димитър Димитров и Росен Литов. Първоначално свирят само в читалища и малки зали, а до голяма сцена са допуснати чак в края на 80-те години. След падането на комунизма участват в рок-фестивали като „За мир под звездите“, „Сребърен Ерос“, „Празника на свободния човек“, „Силата на метъла“ и други. През 1994 записват първият си албум, в който са събрани стари парчета от 80-те години. Той излиза през 1996 под името „Атлантик '96“. През ноември 1998 групата прави своят юбилеен концерт, а поддържаща група са БГ рок. През 2003 издават юбилейна компилация по случай 20-годишнината от основаването си. На следващата година е издаден албума „Призрачен град“. Атлантик са поканени да изпълнят песните от него на фестивала „Дните на метъла – Замчушко“ в Малборк, Полша. През 2005 групата издава първият си англоезичен албум – Follow your dream. Също така Атлантик отново участват на фестивала „Дните на метъла“, свирейки с банди от много държави. На 23 март 2008 Атлантик изнася концерт по повод 25-годишният юбилей в софийският клуб „Back stage“. През октомври 2008 групата започва национално турне, а също така свири и в сръбският град Зайчар. Също така започват работа по новият си албум, посветен на исторически личности, който излиза чак в края на 2011. През юли 2012 Атлантик е специален гост на рок феста в Пирот, Сърбия.", "version_id": "18036914747846865462"},
{"wikidata_id": "Q161098", "text": "Зимна пшеница Описание Стъбло – кухо и съставено от 3 – 7 междувъзлия, клас – безосилест или осилест, зърното – с изразена „четка“ на върха, слабо разширено към зародиша, а в зависимост от сорта може да има брашнест, полустъкловиден или стъкловиден лом. Това е най-разпространеният в България и в света вид. Отглеждат се само селекционирани сортове. Основни селекционни центрове в България са Добруджански земеделски институт в Генерал Тошево, Института по растителни ресурси в Садово, а доскоро и Института по земеделие в Карнобат. Биологични изисквания Покълването на семената започва при 1 – 4 °С, оптималните условия в България са при температура 12 – 13 °, когато поникването настъпва за 12 – 13 дни. За формирането на един „брат“ са необходими 200 – 300 °С и т.н. Температурните условия в България лимитират появяването най-често на 2 братя до края на март.", "version_id": "9946308592875581911"},
{"wikidata_id": "Q44426", "text": "Райнер Вернер Фасбиндер Биография Умира на 37 години вследствие на натравяне със смес от кокаин, сънотворни и алкохол. Въпреки ранната смърт вече има цели 44 филма. Сред тях са „Любовта е по-студена от смъртта“, „Страх изяжда душа“, „Копнежът на Вероника Фос“, „Бракът на Мария Браун“, „Марта“, „Отчаяние\", „Лола“, „Берлин, Александерплац“ и други. Фасбиндер е бисексуален. У нас е поставена пиесата му „Свобода в Бремен или Хубавата Клара“ /превод Огнян Стамболиев / в Благоевград, в Малък градски театър зад канала (2001), и в Народен театър „Иван Вазов“, реж. Григор Антонов, главната роля на Геше Готфрид се играе от Александра Василева.", "version_id": "3111138897545422549"},
{"wikidata_id": "Q11127220", "text": "Илия Антевски Биография Роден е в Тетово на 25 юли 1919 година. През 1939 година е извънреден студент в Юридическия факултет на Белградския университет. През 1941 година става член на ЮКП, а след това и Инструктор на Окръжния комитет на ЮКП за делът от Македония окупиран от италианските военни части. На 27 март 1943 година е пленен от силите на Бали Комбетар. По това време е политически комисар на Мавровско-Гостиварски народоосвободителен партизански отряд „Кораб“. Изпратен е в Тирана, където е осъден на смърт и убит в Тиранския затвор на 16 май 1943 година.", "version_id": "2532361590122424499"},
{"wikidata_id": "Q377902", "text": "Руска Премиер Лига 2012/13 Руска премиер лига 2012/13 е 21-ият сезон на Руското футболно първенство. Това е първият сезон по системата есен-пролет, изключвайки предходния 2011/12. За първи път от 7 години шампион става отбор от Москва. Това е ЦСКА. Регламент Шампионатът е разделен на 2 полусезона, в които се изиграват общо 30 мача, всеки срещу всеки на разменено гостуване. След броя точки, вторият по важност показател е броят победи. Така ЦСКА (Москва) си осигурява титлата кръг преди края поради по-голям брой победи в сравнение с вторият Зенит. Шампионът се класира за груповата фаза на Шампионската лига, а вторият участва в плейофа на най-авторитетният клубен турнир. Третият, четвъртият, петият и носителят на Купата на Русия играят в Лига Европа. Последните 2 отбор изпадат, а 13-ия и 14-ия играят плейофи с третият и четвъртият отбор от ФНЛ.", "version_id": "11954878909230099280"},
{"wikidata_id": "Q1143546", "text": "Културни изследвания Културни изследвания (на английски: Cultural studies) е научна област, която съчетава политическа икономика, комуникация, социология, социална теория, литературна теория, медийна теория, кино/видео изследвания, културна антропология, философия, музейни изследвания и история на изкуството/арт-критика за изследването културни феномени в различни общества. Културните научни изследвания често се концентрира върху това как функционира определен феномен се отнася до въпросите на идеологията, националността, етническата принадлежност, социалната класа и/или пола (gender). Според Амелия Личева \"този тип изследвания обикновено биват идентифицирани с наличието на своеобразна мрежа от теоретични и политически нагласи, либерални стратегии, постмодерни заигравания.\" Терминът е изкован от Ричард Хогарт през 1964, когато основава Бирмингамския център за съвременни културни изследвания (Birmingham Centre for Contemporary Cultural Studies, CCCS). В България Тази изследователска област навлиза в България (известен период) след 10 ноември 1989, когато отпадат \"възбраните\" към западната хуманитарна наука и осъжданията ѝ и от страна на комунистическата власт.", "version_id": "300988094351560069"},
{"wikidata_id": "Q20500372", "text": "Ислямизация в българските земи Ислямизация или помохамеданчване (потурчване – разговорно) се нарича процесът на разпространение на исляма сред население, изповядващо друга религия. Ислямизацията на Балканите е постепенен процес, който започва през петнадесети век с помохамеданчването на бившия военен и административен елит. Той се развива като широко разпространено явление през шестнадесети и особено през седемнадесети век, когато големи групи от населението в селските райони започват да приемат исляма. Седемнадесети век може да бъде определен като връх на ислямизацията. До началото на осемнадесети век вече около четиридесет процента от населението на Балканите е било съставено от мюсюлмани. Приемането на исляма е доброволен процес, като изключение са момчетата, събирани чрез т. нар. кръвен данък и на някои форми на индивидуална насилствена ислямизация. Той се стимулира от комбинация от социални и икономически фактори. Впоследствие голяма част от ислямизиралото се балканско население се турцизира.", "version_id": "7565922306304511739"},
{"wikidata_id": "Q52415882", "text": "Рудинско кале Разкопки Селището е открито в 1913 година, веднага след като Мъглен попада в Гърция, от видния гръцки археолог Николаос Пападакис. Последващи разкопки има в 1986, 1993 и в 1996 година и са доста частични. Описание Селището е разположено източно югоизточно от Рудино на хълм в меандър на река Мъгленица (Могленицас), която го обгражда от север, изток и юг. От хълма има изглед към цялата котловина Мъглен и той контролира входана на котловината и комуникациите между южните и източните области по реката. Селището вероятно е експлоатирало околните медни, железни и златни находища. Крепостта е претърпяла значителни щети, особено при крепостните стени. Обитавана е от късната бронзова епоха до постримската епоха. В югозападната част на хълма, вътре зад стените са открити гробове от желязната епоха, склад за питоси, работилница и голям брой тежести за стан, които принадлежат към развития елинистически период. Крепостните стени датират в раннохристиянската епоха, но са изградени върху по-ранни. Иззидани са от камъни, фрагменти от керемиди и тухли от сгради от по-ранни периоди с хоросан. Западната стена е дълга 155 m и ширината в последния постримски период е 2,10 m на юг и 1,40 m на север. В западната част стените надвишават 5 m височина. Вратата е с форма на двойна ниша на издължено П с размери 7,00 x 7,80 m. Във вратата е употребен варовик от Воденско, както и местен вулканичен камък. В заграденото от стените пространство са открити следи от селище от желязната епоха. При разкопките са открити македонски и други монети от IV – II век пр. Хр. Много от монетите са на Александър III Македонски с неговия портрет от едната страна и Буцефал от другата. Идентификация Откривателят на селището Николаос Пападакис още в 1913 година го идентифицира с античния град Европос. Европос заедно с Орма и Апсалос е един от трите града в Алмопия, споменати от Клавдий Птолемей във II век. В 1922 година Рудино е прекръстено на Алорос по името на античния град в Алмопия, споменат в перипъла на Псевдо-Скилакс: „Първият град на Македония е Хераклио, след това Дион, Пидна (гръцки град), Метоне (гръцки град) и река Халиакмон, град Алорос и река Лидиас, град Пела с царския дворец в него, до който се стига по река Лидиас. След това река Аксиос, река Ехедорос, град Терме, Енеа (гръцки)“ (67). В 1998 година селището е обявено за защитен археологически паметник.", "version_id": "15572041477076223850"},
{"wikidata_id": "Q61045", "text": "Дейвид Уайнленд Биография Роден е на 24 февруари 1944 година в Милуоки, Уисконсин, САЩ. През 1965 г. завършва с бакалавърска степен Калифорнийския университет, Бъркли. През 1970 г. получава докторска степен по физика от Харвардския университет с дисертация на тема „Atomic Deuterium Maser“ и с научен ръководител Норман Рамзи. От 1970 до 1975 извършва следдокторска специализация във Вашингтонския университет в Сиатъл, с научен ръководител Ханс Георг Демелт. От 1975 г. работи в Националното бюро за стандарти, по-късно преименувано в Национален институт за стандарти и технология. Член е на Американското физическо общество (от 1988 г.) и на Националната академия на науките на САЩ (от 1992 г.). За научните си приноси е награден с наградите „Уилям Ф. Мегърс“ (1990), „Артър Шалоу“ (2001), „Хърбърт Уолтър“ (2009) и други. През 2012 г. заедно със Серж Арош получава Нобелова награда по физика „за новаторски експериментални методи, които дават възможност за измерване и манипулиране на индивидуални квантови системи“. Двамата учени споделят наградата, защото разработват тези методи независимо един от друг. Преди тяхното откритие е смятано, че не съществуват методи, които могат да измерват и манипулират отделни частици, докато запазват квантовия характер на частиците. Като резултат от откритието им става възможно да се направят първи стъпки в конструирането на квантови компютри.", "version_id": "13293673213885960709"},
{"wikidata_id": "Q12293820", "text": "Синтетична популация българска млечна овца Синтетична популация българска млечна овца е най-многобройната, най-широко разпространена и най-новата българска порода овце с предназначение добив на вълна, мляко и месо. Разпространение Породата е разпространена в стопанства в селища, намиращи се в предпланините и равнинните райони на България. Породата е създадена чрез многопородно кръстосване и целенасочена селекция. В породообразуването вземат участие овце и кочове от породите Черноглава плевенска овца, Старозагорска овца, Аваси, Източнофризийска овца и много други. Призната е за порода през 2005 г. Към 2008 г. броят на представителите на породата е бил 1 020 300 индивида. Рисков статус – няма риск. Описание и характеристика на породата Поради това, че в създаването на породата са участвали няколко млечни и няколко тънкорунни и полутънкорунни породи овце популацията е разнородна по морфологични признаци. Овцете са едри, с дълго тяло и здрава костна система. Поради участието на черноглавата плевенска овца и аваси се допускат пигментирани петна по лицето, ушите и краката. Вимето е добре развито с провилно поставени цицки. Разнообразието по отношение на екстериор и тегло може да е доста голямо. Вълната е еднородна. Агнетата имат добра растежна способност. Овцете са с тегло 65 – 68 kg, а кочовете 90 – 95 kg. Средният настриг на вълна е 3 – 4 kg. Плодовитостта е в рамките на 125 – 145%. Средната млечност за лактационен период е 170 – 230 l.", "version_id": "2367710540654253259"},
{"wikidata_id": "Q12290190", "text": "Перо Д. Коробар Биография Роден е на 17 март 1914 година в град Велес. През 1939 година завършва Юридическия факултет на Белградския университет. Взема участие в комунистическата съпротива като секретар на нелегалния народоосвободителен комитет във Велес. Отделно е военен прокурор към Главния щаб на НОВ и ПОМ. Неговите братовчеди братята Перо Коробар и Боро Коробар също участват в комунистическата съпротива. След Втората световна война е първи обществен прокурор на Македония и помощник обществен прокурор на Югославия. Заема министерския пост секретар за законодателство на Изпълнителния съвет на СРМ. Секретар е и в Секретариата за организиране на властта и управлението към Правителството на СРМ. Народен представител в Републиканския събор на Събранието на СРМ. В периода 1963-1970 г. е пръв председател на Конституционния съд на Македония. В отделни периоди е председател на Университетския съвет на Скопския университет, на Съюзния съд на Югославия, подпредседател на Съюза на дружеството на юристите на Югославия и председател на Съюза на дружествата на юристите в Македония. Бил е отговорен редактор на сп. „Правна мисъл“. Освен това известно време е председател на Футболния съюз на Македония и Югославия.", "version_id": "4264903395945456779"},
{"wikidata_id": "Q294372", "text": "Адам Броуди Биография Роден и отгледан в Сан диего, Калифорния, Адам Броуди прекарва голяма част от тинейджърските си години в шляене с приятели, забавления и сърфиране. Един ден, докато плувал с дъската си, чакайки следващата вълна, решил да отиде в Холивуд с жаждата да участва в нещо реално. След като убедил родителите си да му позволят да посещава колежа в Лос Анджелис, Броуди се преместил в Холивуд през януари 1999. Но вместо да се запише в академия, той се записал при учител по актьорско майсторство и започнал да учи. След няколко месеца (и няколко сменени работни места), първата вълна сполетяла Броуди и той започнал с малки роли. След година от пристигането му в Холивуд той участвал в \"Growing Up Brady\" в ролята на Бари Уилиамс. Въпреки че новината дошла като голяма изненада за родителите му и за 15-годишните му братя близнаци, семейство Броуди признало, че са едни от първите му фенове и тяхната непоколебима подкрепа и насърчаване продължили да го мотивират.", "version_id": "13163066996744554571"},
{"wikidata_id": "Q459434", "text": "Кунимунд Кунимунд (на латински: Kunimund; Cunimund † 567 г.) е крал на гепидите от 560 до 567 г. Той е син на крал Туризинд (548—560) и брат на Турисмод, който е убит през 551 или 552 г. в битка от Албоин, синът на Аудоин. Кунимунд последва баща си на трона през 560 г. По това време гепидите населяват територията на среден Дунав в съседство с лангобардите. През 565/566 г. Кунимунд побеждава нападналите го Албоин с лангобардите с помощта на източноримския император Юстин II. Понеже не отстъпва крепостта Сирмиум на Източен Рим, Юстин оттегля своята помощ на гепидите. Албоин се съюзява с аварите и напада отново гепидите през 567 г. Кунимунд e побебеден от Албоин, който го убива и от черепа му прави чаша (scala) и се жени за дъщеря му Розамунда. Гепидите попадат под лангобардско и аварско владение. Някои от гепидите са предпочели да встъпят на източноримскиа служба.", "version_id": "15900686399862901874"},
{"wikidata_id": "Q361189", "text": "Насер Орич Ранни години Завършвайки средно училище, Насер Орич постъпва в редиците на Югославската народна армия през 1985/1986 г., където служи в специална част за ядрена и химическа отбрана. Напуска ЮНА със звание подофицер. През 1988 г. изкарва курс в Земун за полицай от специалните части. Изпратен е да служи в Косово. След завръщането си в Белград става телохранител на Слободан Милошевич. През август 1991 г. е изпратен в Босна, където го заварва началото на войната. Войната През април 1992 г., когато Босна обявява, че е в състояние на война, Насер Орич оглавява полицията в родния си град Поточари. Оттук нататък той не напуска района на Сребреница и ръководи местните операции на босненската армия срещу сръбските сили. През юни 1992 г. със заповед на началника на Генералния щаб на Босненската армия ген. Шефер Халилович, Орич е назначен за командващ на Кризисния щаб за района на Сребреница. В началото на ноември 1992 г. Орич вече командва обединените въоръжени сили на Босна в 4 източни общини – Сребреница, Братунац, Власеница и Зворник. Официалното име на частта му е 8-ма оперативна група \"Сребреница\" на Армията на Босна и Херцеговина. Обвиняем е в качеството му на неин командир, позволил убиването и измъчването на сръбски цивилни. Остава на този пост включително и по време на избиването на повече от 8000 мъже и момчета мюсюлмани от Сребреница през юли 1995 г. Тогава неговата част е преименувана и добива номера, с който е известна днес – 28-ма дивизия. На тази дата, лишена от оръжие, муниции и транспорт, става жертва на сръбската агресия. Няколко дни преди нападението Орич напуска Сребреница. Сребреница През 1991 г. в Сребреница живеят 37 000 жители, като 73% от тях са бошняци, а 25% – сърби. Градът е наблизо до сръбската граница и е обявен за стратегическа цел на сърбите. Задачата е съединяване на Източна Босна със Сърбия в обща и етнически (и религиозно) чиста територия. В началото на 1992 г. сръбските паравоенни части превземат Сребреница. През май същата година бошняците начело с Насер Орич превземат обратно града. През септември бошняците успяват да свържат Сребреница от юг с друг град под техен контрол – Жепа. През януари 1993 г. те разширяват тази територия и със село Черска, на запад от Сребреница. Тогава бошняшкият анклав достига пика на своето разширение с територия от 900 кв. км. Босненската армия предприема етническо прочистване на сръбското население, съпроводено с убийства и мъчения. Десетки сръбски селища са опожарени, а оцелелите къщи – разграбени или разрушени. През 1993 г. сръбската армия завзема отново Сребреница. Потокът бежанци увеличава двойно жителите на Сребреница, който вече е обявен за \"зона за сигурност\" на Организацията на обединените нации. Жителите на Сребреница прекарват 27 месеца под сръбска обсада. На 12 юли 1995 г. корпусът \"Дрина\" на сръбската армия превзема Сребреница и избива повече от 8000 бошняшки мъже и момчета. Обвинение Насер Орич е обвинен във военни престъпления срещу сърби от Източна Босна, извършени през 1992-1993 г. Обвинението е повдигнато на 17 март 2003 и е държано в тайна, докато на 10 април силите на ЕСФОР не арестуват Орич в Тузла. Съд, освобождаване и завръщане в Босна В затвора Орич подържа приятелски отношения с хърватския генерал Анте Готовина. След смъртта на Слободан Милошевич в затвора Насер Орич не се разписва в съболезнователната книга. Орич е осъден на 2 години затвор. Съдът приема, че е излежал присъдата си, докато е съден в Нидерландия. Карла Дел Понте протестира срещу решението Насер Орич да бъде освободен. В Цяла Сърбия избухват протести. Президентът Борис Тадич публично изказва възмущение от присъдата. Орич пристига на летището в Сараево на 1 юли 2006 г., приветстван от многохилядна тълпа бошняци. Днес Насер Орич живее в Тузла, където развива собствен бизнес.", "version_id": "1651957351437358359"},
{"wikidata_id": "Q12283434", "text": "Комитет по лека промишленост Комитетът по лека промишленост (КЛП) е държавна институция в България, съществувала през 1963 – 1966 година. История Образуван е с разделянето на Комитета по лека и хранителна промишленост. Има ранг на министерство и задачата му е да управлява текстилната, шивашката, кожарската, обувната, стъкларската и порцелано-фаянсовата промишленост, които по това време са почти изцяло национализирани. В средата на 60-те години са създадени няколко държавни стопански обединения, подчинени на комитета – ДСО Пирин, ДСО Стъкло и фина керамика, ДСО Рила, ДСО Дунав. През 1966 година е преобразуван в Министерство на леката промишленост.", "version_id": "12145469448440102288"},
{"wikidata_id": "Q12279752", "text": "Елитна юношеска група до 19 години За групата Елитна юношеска група до 19 години е български футболен турнир организиран от БФС през сезон 2010/11 за определяне на шампиона на България при юноши старша възраст. Създава се на мястото на премахнатата вече Дублиращата футболна група. БФС утвърди състава на дивизията с 18 отбора, но след това поради финансови проблеми на клубовете групата се редуцира до 16 отбора. Победителят в групата получава титлата Шампион на България при юношите старша възраст (U19). В първенството имат право да участват футболисти под 19 години. Правила За победа се дават 3 точки, за равенство 1, а за загуба не се присъждат точки. Временното и крайното класиране се съставят по броя спечелени точки. В крайното класиране ако два отбора имат еднакъв брой точки, по-предно място в общото класиране придобива отборът, който има по-добър резултат в срещите помежду им или е отбелязал повече голове на чужд терен в срещите помежду им. При ново равенство в показателите се взема предвид головата разлика на отборите, повече отбелязани голове в шампионата, а при равенство и на тези резултати чрез жребий. Първоначално групата се попълва от желаещите да участват в нея отбори от страната. Последните два отбора в класирането в края на сезона отпадат, а на тяхно място влизат отбори, определени след квалификации между победителите на регионалните групи в страната. Участници През първият сезон се състезават 18 отбора, като 12 от тях са от А група, 4 отбора от Б група, пловдивската школа на Ботев 2002 (Пловдив), както и един частна школа Пирин 2001 (Благоевград). През настоящия сезон 2013/14 участниците в Елитна група до 19 години са Ботев (Пловдив), Велбъжд (Кюстендил), Видима-Раковски (Севлиево), Левски (София), Литекс (Ловеч), Любимец (Любимец), Пирин (Благоевград), Славия (София), Спартак (Варна), ЦСКА (София), Чавдар (Етрополе), Черноморец (Бургас), Черно море (Варна) както и новаците Светкавица (Търговище) и Берое (Стара Загора), който влизат на мястото на изпадналия Локомотив (София) и преждевременно премахнатия през миналип сезон отбор на Спартак (Плевен). Поради отказване от участие на Ботев (Враца) мястото им попълва отбора на Оскар ЕЛ (София)", "version_id": "15891919954868284589"},
{"wikidata_id": "Q3292896", "text": "Мария фон Гелдерн Мария фон Гелдерн (на немски: Maria (Joan) von Geldern; на нидерландски: Maria van Gelre; * март 1328/6 май 1329; † ноември 1395 или 12 май 1405) от фамилията Васенберг-Фламенсес е една от двете претендентки за титлите херцогиня на Гелдерн и графиня на Цутфен (1371 – 1380) и чрез женитба херцогиня на Юлих (1362 – 1393). Тя е дъщеря на херцог Райналд II фон Гелдерн († 1343), граф на Цутфен, и първата му съпруга София фон Бертхоут († 1329), господарка на Мехелен. През 1371 г. Мария наследява заедно със сестра си Мехтилд († 1384) полубратята си Райналд III фон Гелдерн (1333 – 1371) и Едуард (1336 – 1371). Започва първата война за нидерландското наследство (1371 – 1379). Бездетната Мехтилд се отказва през 1379 г. от правата си за Гелден и Цутфен. През 1380 г. херцог на Гелдерн става Вилхелм III, синът на Мария и Вилхелм II фон Юлих.", "version_id": "256757434011168385"},
{"wikidata_id": "Q1192212", "text": "Премахване на крепостничеството Премахването на крепостничеството или Отмяната на крепостничеството в Руската империя е най-съществената от великите реформи на император Александър II, за което той се сдобива с името „Освободител“. На 3 март (19 февруари стар стил) 1861 г. император Александър ІІ издава „Манифест за всемилостиво даряване на крепостните с правото да бъдат свободни селски жители и за устройството на техния бит“, както и „Положение на селяните, излизащи от крепостни зависимости“. Предистория на крепостните отношения в Русия Първият руски цар Иван Грозни през 1581 г. забранява всякакво преминаване на селяни от един феод в друг. Крепостното право като държавна система в селските обществени отношения на Русия е окончателно скрепено юридически със „Съборно уложение“ от 1649 г. Крепостната руска система, по-известна само като крепостничество, е уязвима за революционни движения. Неслучайно декабристите издигат лозунга за отмяна на крепостничеството. До времето на Екатерина Велика страната периодично е заливана от масови селски въстания. Загубата в Кримската война изправя Русия пред предизвикателството от нови мащабни селски въстания. От друга страна помешчическото селско стопанство, основано на труда на крепостните селяни, все повече запада. Това предизвиква безпокойството на правителството, което е загрижено най-вече за индустриализацията на страната, за която пък е нужна свободна работна ръка. Тази работна ръка може да бъде набирана единствено из средите на селячеството. Ето защо се стига до отмяна на крепостничеството. Като повод за отмяна на крепостничеството е използван масовият селски протест срещу него след Кримската война, когато има недостиг на работна ръка заради мобилизацията на крепостните в наборната руска армия. Крепостничеството е дефинирано по различен начин. Най-общо господарят притежава правна юрисдикция над селянина, техните отношения отговарят на определени правила, но тези правила могат да бъдат променяни от господарите. Крепостният притежава известни минимални законни права, за разлика от роба, но практически разлика няма. Развитието на взаимоотношенията между господари и крепостни селяни е съвършено различно в двете половини на Европа през средновековието. На запад от Елба (западните германски държави, Ниските земи, Франция, Англия, Италия) то постепенно се отменя. В Швеция, Норвегия, Испания никога не е съществувало. От 12 век нататък в Западна Европа крепостните селяни постепенно отвоюват свободата си – по различно време и в различна степен – статут на наематели-пожизнено, с правото да го прехвърлят този статут на децата си, пълно право да купуват и продават земя и т.н. Точно обратното се случва на изток от Елба в Бохемия, Силезия, Унгария, Полша, Русия. От началото на 15 век относително свободните селяни от тези региони губят свободата си да се придвижват. Руските селяни загубват свободата си в най-голяма степен. Правата на руските господари над крепостните селяни се увеличават непрекъснато чак до края на 18 век. Крепостните селяни нямат никакво право на придвижване, могат да бъдат произволно премествани, връщани обратно, заточавани. Руската управляваща класа започва да измерва своето обществено положение с броя на притежаваните селяни и някои господари притежават смайващо количество крепостни селяни: граф Н. П. Шереметев притежава 185 610 селяни, които при сина му достигат 300 000; граф Воронцов – 54 703, а синът му в средата на 19 век – 37 702 крепостни селяни. Според московския преподавател проф. И. Беляев, закрепостяването на селяните в Русия датира от 1591 г., като начин да бъдат облекчени селяните от задължителните държавни данъци. Тогава те все още запазват своята автономност като членове на руското общество и единствено губят правото си да сменят местожителството си. Тази на пръв поглед малка промяна обаче отваря пътя на много сериозни промени в живота им на свободни хора особено през 17 век, довели до силно стесняване на правото им на собственост върху земята и личните им права. Постепенно земевладелците получават правото да местят селяните от една своя земя на друга, след това – да ги продават на други земевладелци заедно със земята и накрая – да продават само селяните си. Въпреки това не можем да говорим още за крепостничество, а за селяни, които имат право да ползват определена земя, съгласно закона за лицата и имуществото. Пълното поробване на селяните и превръщането им в крепостни става в края на царуването на Петър I, по време на първото преброяване, направено в периода 1718-1727-година. Процесът продължава и при царуването на дъщерята на Петър I – императрица Елисавета и след това. Според акад. В. О. Ключевский (1893 – 1905): „При царуването на Екатерина, а дори и преди нея започва да се развива търговията с крепостни души със земя и без земя; цените били твърди или държавни, и свободни или дворянски. Условията за покупка и продажба на роби и тяхната цена са се променяли много пъти. През 1782 г., например, невръстно момиче е струвало само 50 копейки – по-малко от цената на едно прасе или на стар кон. Най-скъпо се продавали готвачите, фризьорските и други занаятчии, както и момчета новобранци, като търговията с бъдещи войници се превръща в най-печелившия сегмент на пазар на роби.“ През 1782, по искане на началник втори ранг Пьотр Андреевич Борноволоков е направен опис на имуществото на неговия неплатежоспособен длъжник – капитан Иван Зиновиев: ….червен кон на 5 години – 3 рубли и 50 копейки;… 6 крави, всяка по 2 рубли и 10 копейки…. Данните за цените на крепостни изнася капитан Иван Иванов Зиновиев, направил подробен списък как се продават душите на крепостните селяни в енория Великая пустиня: „В тази енория живеят крепостните селяни: Леонти Никитин – на 40 години, оценен на 30 рубли; съпругата му Марина Степанова – на 25 години, оценена на 10 рубли; деца: Гориян – на 4 години, оценен на 5 рубли; Василиса – момиче на 9 години, оценено на 3 рубли; Матрона – на една година, оценена на 50 копейки ....\" Руската интелигенция – по правило произлизаща от дворянството – търси начин да оправдае това фактическо поробване на хора. Например М. Грибовски, доктор по право, както се подписва под своя трактат, посветен на любимеца на император Александър I – граф A. Аракчеев, Грибовски дава обяснение за съществуване на крепостничеството в Русия. Според него изпращането на малки деца в робство било проява на мъдрост от страна на техните майки, които по този начин им давали възможност да укрепнат физически и да се развият умствено, предпазвайки ги от неразумни действия и постъпки. Последствия В резултат от реформата от 1861 г. на повече от 30 милиона руски крепостни селяни е предоставена възможността да участват в икономическата модернизация на страната. Крепостните селяни имат възможност да се откупят, след което и да се придвижват свободно, за да участват в новия стопански живот на Русия. Откупните плащания за руските селяни са окончателно премахнати през 1905 – 1907 г., след злополучната Руско-японска война, с последвалата я Първа руска революция. След идването на болшевиките на власт през 1917 г., те незабавно излизат с „Декрет за земята“, с който изземват собствеността от едрите земевладелци, одържавяват я и я раздават на селяните. По време на колективизацията в края на 20-те години на 20 век, раздадената за свободно ползване земя на руските селяни е одържавена и окрупнена в трудово-земеделски стопанства – с цел интензитет в развитието на съветското селско стопанство.", "version_id": "1032221313528684827"},
{"wikidata_id": "Q2022292", "text": "Черна (област Добрич) Название Няколко са теориите защо по време на масовото преименуване на населените места в Добруджа през 40-те години на 20 век селото Енидже фандаклъ е получило името Черна. Според историци от Добрич причината е, че през Първата световна война много от мобилизираните местни хора са загинали при завоя на река Черна в Македония. Според друга популярна теория, през 40-те години на миналия век кмет на селото става току-що завършилият скулптура Иван Димов, родом от село Телериг. Месеците, които прекарал на кметския пост, му се видели черни и това го мотивирало да даде предложение за българско име на населеното място. Това е и най-разпространената сред хората в Черна хипотеза за името на селото. География Село Черна се намира в Североизточен планов регион на България, като разстоянието до София е 371 km. Населеното място е разположено в гориста местност. История и археология През 1985 г. при разкопките на тракийския некропол до Черна, Иван Василчин проучва и 21 ранносредновековни гроба. Най-богат е гроб 3, съдържащ безурново трупоизгаряне. Гробният инвентар включва гърне, железен нож, чифт бронзови обеци с висулки от три кухи сфери, посребрено бронзово огледало, две сребърни апликации и силно деформиран сребърен предмет. Счита се, че това са най-представителните женски гробове, свързани с дохристиянската култура на Дунавските българи. Турското име на Черна е Енидже. Някога недалеч от селището е имало лешникова гора, от която селото получава името Енидже кьой фандаклъ (Новото село край лешниковата гора). Известно е, че през 19 век селото е с турско население. Предполага се, че населеното място тогава се е намирало на около 2 km североизточно от днешното селище. Предание разказва, че в средата на 19 век старото село е било покосено от чумна епидемия. Оцелелите турци решили да се преместят. Когато построили къщите си на новото място, нарекли селото „Ени джaн“ (нов живот). Българите се появяват в края на 19-ти и началото на 20 век. Предполага се, че първите български заселници са дошли от Кръгулево. След окупирането на Южна Добруджа от Румъния през 1918 година, тук са заселени колонисти - арумъни от Македония. След 1940 годино на тяхно място идват преселници от Северна Добруджа. Те са основно от селата Голям и Малък Гаргалък – на 25 – 30 km южно от Кюстенджа. По бойните полета на Втората световна война селото се гордее с четирите медала за храброст на Недялко Петров. Единственият останал жив фронтовак Господин Колев Енчев е носител на три военни отличия. Обществено обслужване Основното училище в Черна е създадено непосредствено след възвръщането на Южна Добруджа към България – през късната есен на 1940 година и функционира и до днес. Носи името “Братя Миладинови” и в него учат 100 деца от Черна и Кръгулево. Детската градина е с 20 места. Преобладаващата част от децата са ромчета. В центъра на селото са сградата на читалището, в която се помещава и кметството. В Черна функционират две чешми. По-старата се нарича “Горчивата”, а другата, непосредствено до входа на селото откъм Добрич се нарича “Сладката”. Етническият състав е смесен – българи, роми и турци. Къщите в селото са 180, землището е 13 200 дка и се обработва от няколко арендатори. Шест къщи в селото са собственост на англичани. Религии В селото врати отвори новият църковен храм \"Успение на Пресвета Богородица\". Църквата е осветена от Варненския и Великопреславски митрополит Кирил, в присъствието на кмета на общината Петко Петков. Има и една джамия, която се намира срещу кметството. Редовни събития Празникът на селото е на 24 май.", "version_id": "14073859847948590709"},
{"wikidata_id": "Q106934", "text": "Амиенска катедрала История Строителите работи на катедралата започват през 1220 година. Около 1236 г. е завършен нефът, а през 1243 г. – кулите на фасадата. През 1528 г. е установен шпица, възвишаващ се над катедралата. Върхът на шпица се намира на височина 112,7 m над земята. След превземането на Константинопол (1204) в катедралата постъпва лицевата част от главата на свети Йоан Кръстител. Западна фасада Порталите на западната фасада, както и този на южния трансепт са богато украсени със скулптури, които представят цялата богословска история. Най-големият централен портал или „Порталът на Страшния съд“, е заобиколен от два по-малки портала: Този на Богородица – точно на юг, и този на св. Фирмин – в ляво. Портал на Св.Фирмин Северният портал е посветен на св. Фирмин (още св. Фермин), който е представен в средата, чиято база е украсена с пет релефи, изобразяващи животът на Девата. Свети Фирмин е първият епископ на Амиен. Tимпанът над портала, изобразява историята на откриването на тялото на светеца. Порталът на Богородица В южната /дясна/ част на портала на западната фасада е порталът посветен на Богородица. В долното ниво на тимпана, ние откриваме серия от шест фигури от Стария завет, предците на Девата. Смъртта и Успение Богородично, са представени в средното ниво, а най-накрая виждаме коронацията и в небето. На централната колона има голяма статуя на „Дева Мария, стъпкваща злото“; Злото е представено под формата на фантастично животно с нокти и човешка глава. Статуята е изобразена в много статично положение, което показва, че фигурата е вдъхновена от Шартърските скулптури (т.е, по модела на катедралата на Шартър ). Статуите, които красят частите на страничните стълбове са особено забележителни: Добре групирани, две по две, те представляват три важни епизоди от живота на Дева Мария: на Благовещение, успение и Сретение Господне. От ляво, от външната към вътрешната страна, е Савската царица, на цар Соломон, на цар Ирод Велики и тримата източни мъдреци-влъхви. Статуите на Царете Те са двадесет и две на брой и не е ясно точно кого представят. Датират от първата половина на ХI век. В централната част на фасадата има осем огромни статуи по 3,75 метра, поставени на 30 метра височина. В допълнение, има шест на всяка западна страна в основата на всяка кула; и две, поставени в предната част на основите на централната фасада; чрез тях се разделя на три вертикални зони. Тези статуи изглеждат с относително неточни пропорции; с глави твърде големи и доста къси крака. Този тип скулптури се наблюдават и в катедралата „Нотр-Дам дьо Реймс“, както и „Нотр Дам дьо Пари“ (в Париж, статуите датират всъщност ХIХ век). Причината, сочена от екскурзоводи е, че статуите с тези лица предоставят по този начин, по-голяма видимост за зрителите, стоящи на площада, което не би било възможно ако са използвани нормални пропорции. Западната роза Пищният готически стил на изработка е от началото на 16 век. Тя се нарича още розетка на морето. Намира се точно над централната част на галерията на царете; отделя се от тераса, чиято външна част има гаргойли, които сочат към външната страна на главите на царе в галерията. Гаргойли Гаргойлите са скулптури в края на стрехите и улуците на катедралата. През тях се оттича дъждовната вода от покривите. Те следва да отвеждат количеството от стичащата се вода, доколкото е възможно от стените на катедралата, като по този начин я запазват от влага. Те често са под формата на фантастични животни, вечно с отворена уста и затова често с плашещ или ожесточен вид. Тяхната позиция обикновено е хоризонтална или наклонена, а понякога завършват с кръгло лице, насочено надолу и навън, за да се улесни потока на преминаващата през тях вода. Някои са с човешки образ. Всички са много различни. Те са създадени от много художници, които дават воля на въображението си. Разнообразието изглежда почти безкрайно. Южна фасада В западния край на тази фасада, под южната кула, е вратата на Свети Христофър, с огромна статуя на св. Христофър, който превежда, според легендата, малкото бебе Исус на раменете си. Няколко други статуи също стоят на линията на пътя между южната кула и преддверието на южния трансепт: От външната страна на капелата посветена на Богородица, може да се види изображение на Благовещение увенчана св. Михаил и св. Рафаел. Портал Св. Хонорий или портал на Златната Богородица Порталът на южния трансепт е портал Св. Хонорий, също се нарича и портал на Златната Богородица, защото такава е статуята, която го краси на основния му стълб. Tимпанът разказва различни епизоди от живота на светеца, осми епископ на Амиен, който е живял през 6 век. В долното ниво, издълбан релеф върху горната част, показващ сбогуването на апостолите и Иисус в деня на Възнесението. И четирите нива на самия тимпан представляват, от дъното към върха: 1. коронацията на Сент Оноре; 2. чудотворни лекове, приписвани на последния; 3. шествие с мощите на светеца; и в горната част показва смъртта на Христос на кръста на Голгота . Предната част на стълба е заета от статуята на Златната Богородица, шедьовър на 13 век. създадена през 1288 година. Тя е висока от 2.30 m като оригиналната статуя, застрашена от времето, е прехвърлена в интериора на катедралата през 1980 г. и е заменена с дубликат. Статуята показва коронованата Дева, носеща детето Исус, тя го гледа с внимание. Богородица е увенчана с ореол. Трима усмихнати херувими, държат ореола. За разлика от предишната Дева с младенеца /на западната фасада/, която стои много по-жречески; то тази статуя изобразява една усмихната млада майка, която играе с бебето си и го люлее. Тук се показва нов вид изображение на Богородица, който е първият по-свободен такъв. Така тя по-късно често ще бъде рисувана или извайвана. Що се отнася до детето Исус, пълничкото бебе е достатъчно истинско. То алегорично си играе със света, както с топката, която държи в ръцете си. Северна фасада На северната страна на трансепта е портала на Свети Фирмин Изповедник Фасадата на северния трансепт е много по-малко украсена от противоположната страна на южната фасада. Притиснат странично между два мощни контрафорси, той представя в долната си част портал, посветен на Свети Фирмин Изповедник. Последният е наричан също Фирмин II, и е третият епископ на Амиен и управлявал в продължение на четиридесет години през втората половина на 4 век. На основният стълб на портала има статуя на светеца. Основата на високата северна кула започва от платформа, разположена над мястото където е трансепта. От основата си, тя е осмоъгълна. Кулата е качествен и автентичен шедьовър. Има богата украса, включително лилии, както и поредица от великолепни статуи, изработени от олово с изключително качество. Долната част на кулата се състои от две осмоъгълни етажа, които отвън са оградени с парапет. Осемте статуи на кухата кула са подредени на парапета на втория етаж. Те от своя страна представляват Христос, Свети Пол, свети Фирмин носещ митра която е обърната на север, Свети Йоан Богослов, Девата с бебето Исус, Йоан Кръстител, св. Жак и св. Петър . Тези красиви християнски статуи не са единствените, за украса на кулата. Налице са също така, навсякъде по покривите на сградата, големи гаргойли, смущаващи фантазията. Лабиринтът в катедралата Лабиринтът в катедралата Амиен, е във формата на осмоъгълник, образуван от тротоара на наоса на Катедралата Нотр Дам на Амиен. Това е един от оставащите елементи на католическата катедрала разположени в Амиен във Франция . Той е поставен през 1288 година в средата на кораба. История Според гръцката митология, първият лабиринт е построен на остров Крит от архитектът Дедал . Изработен от зигзаг сплетени пътечки, този лабиринт е моделът за съставяне в дворци и катедрали. Той се превръща в религиозен символ за християните. Църковните лабиринти представляват полихромна настилка, символизираща пътя на Христос към Голгота. Пътят към рая Лабиринтът от Амиен е с формата на осмоъгълник и централния камък е копие на този, съхраняван в Музея в Пикардия . Дълъг е 234 метра, на пътя на лабиринта е трябвало да бъде следван на колене от вярващите. Това е за тях един вид заместител на поклонение до Светите земи. Центърът на лабиринта е обявен за „рай“ или „небесен Йерусалим“. Централният камък Надписът на централния камък проследява генезиса на строежа на катедралата: „В годината на благодатта 1220 година, е започната тази работа. Епископът благослови тази епархия, по времето на крал Луи Френски, син на Филип Август.“ Параклиси Нефът е заобиколен от единадесет странични параклиса. Шест са, разположени на страната на Евангелието и пет от страната на Посланието . В първоначалният проект на катедралата не са планирани, но решението за изграждането им се взема в края на тринадесети век. Те се изграждат през 1290 до 1375 година.", "version_id": "16713280807583733826"},
{"wikidata_id": "Q1053623", "text": "Mother Love Bone История Основана през 1988 г. от бившите членове на гръндж пионерите Green River (Стоун Гоусард, Джеф Еймънт и Брус Феъруедър), барабаниста Грег Гилмор и бившия вокал на Malfunkshun Андрю Уд. Първия им запис заедно, Shine, е първия продукт на Сиатълската гръндж сцена, излязъл под голям лейбъл (Mercury Records) и бързо се разпродава, обещавайки добро бъдеще на бандата. През 1989 те се завръщат в студиото, този път в Сан Франсиско и записват (по-късно легендарния) албум Apple, насрочен за излизане през 1990 г. Химията между музикантите, както и способността на Андрю Уд да улови лирически по-късно превърналите се в емблематични за грънджа проблеми на поколението „X“ – гняв, апатия, депресия, самота, страх и погубена надежда – завишават очакванията и повдигат надеждата, че музиката на Сиатъл най-сетне ще бъде чута по света. Но ден преди излизането на Apple, вокалистът на групата, който преди време се е отдал на хероина, получава свръхдоза. След няколко дни в кома, Андрю Уд умира на 19 май 1990 година, на 24-годишна възраст. Смъртта му обрича групата, както и комерсиалния успех на албума. Mother Love Bone, най-обещаващата Сиатълска гръндж група на времето си, се разпада през 1990. Членовете ѝ тръгват по различни пътища. Госард и Еймънт основават легендарната група Pearl Jam. Вместо Mother Love Bone, в популяризатори на грънджа се превръщат Nirvana, заради размазващо успешния си албум Nevermind. В годините на успеха на грънджа в мейнстрийма (приблизително 1990 – 1997), групата потъва в забрава, подобно на другите пионери на стила, Green River, но по-късно е преоткрита от по-широк кръг фенове и поетическия гений на Андрю Уд блясва пред тях, десетилетие след смъртта му. Днес той се радва на почти митичен статус сред верните почитатели на гръндж музиката, заедно с Кърт Кобейн (Nirvana) и Лейн Стейли (Alice In Chains). За една от най-емблематичните песни на Mother Love Bone се смята меланхоличната балада Chloe Dancer (Crown Of Thorns), показваща групата в най-неподправения ѝ вид и изключителната поезия на фронтмена ѝ. Въпреки краткото си съществуване, Mother Love Bone остава изключително влиятелна, макар и непопулярна. Те правят най-изчистен гръндж, години преди някой извън Сиатъл да е подозирал за потенциала на стила и невероятната му сила и значение за едно цяло поколение.", "version_id": "4178488814502867075"},
{"wikidata_id": "Q1214098", "text": "Кръстоносци (роман) Исторически фон Романът е писан от Сенкевич когато полска независима държава не съществува – през 1900 полските земи са поделени между Руската, Австрийската и Германската империи. Повечето поляци живеят под руска окупация във Висленската земя, известна като Конгресна Полша. Една от целите на автора, събирайки тази история е да окуражи и насърчи полското национално самочувствие срещу окупаторите. За да избегне руската цензура действието на романа е поставено в Средновековието в Прусия и Орденстаат. През XIII век Тевтонският орден контролира голяма част от земите южно от Балтийско море. Едва през 1410 в Битка при Таненберг Обединеното Полско-Литовско кралство прекратява тази хегемония. Романът се фокусира подробно върху социалния и политически живот в градовете и провинциите на средновековна Полша. Сюжет Кръстоносци разказва историята на млад благородник, Збишко от Богданец, който заедно с чичо си Мачко от Богданец се завръща след война с германския кръстоносен орден в Литва. В крайпътен хан героят се влюбва в прекрасната Дануша, придворна дама в свитата на княгиня Анна Данута Мазовска. Збишко ѝ дава рицарска клетва и обещава да ѝ донесе три трофея от тевтонците. На път към кралския двор в Краков Збишко напада Куно фон Лихтенщайн – официален пратеник на Тевтонския орден. Според полския закон, в мирно време това е престъпление, наказуемо със смърт. На ешафода Збишко е спасен от Дануша, която се позовава на полската традиция, като пред тълпата и официалните лица обещава да се омъжи за смъртника. Збишко и Мачко се връщат в Богданец, където се заемат с възстановяване на изоставеното имение. Изненадващо, Дануша е отвлечена от отколешните Тевтонски врагове на баща си Юранд, а самия той е е измъчван и тежко осакатен. Збишко търси съпругата си неуморно и в крайна сметка я намира. Тежко травмирана Дануша обаче скоро умира. Дългоочакваната война с тевтонците най-сетне избухва. Обединената армия на Полша и Литва под ръководството на Йогайла успява да унищожи Тевтонския орден при селцето Грюнвалд (Таненберг). Глави 1 – 6 В началото на романа няколко богати полски велможи разговарят с рицаря Мачко от Богданец в кръчмата на хана „Свирепият тур“ в Тиниец. Старият рицар и неговият племенник, също рицар, Збишко се прибиратну дома след като са воювали срещу тевтонците на страната на княз Витолд в Литва. Тевтонците са били водени от Великия си магистър Конрад фон Юнгинген и брат му Улрих, бургмайстер на Самбия. Изненадващо, в ханът пристига свитата на княгиня Ана Данута Мазовска на път за Краков и Збишко е привлечен от прекрасната спътница на княгинята Дануша. Младият рицар се влюбва в девойката, която пее красива песен. Збишко се заклева пред княгинята, че ще положи в краката на Дануша паунови пера от Тевтонски шлем. Това скарва Збишко и Мачко, но стария рицар отстъпва от желанието си да се прибере у дома, защото вижда задаващата се война с тевтонците. Богданецките рицари се присъединяват към свитата на княгинята с идея да предложат услугите си на Юранд от Спихов – героичен рицар с много победи над тевтонците в пограничния район, а също така и баща на Дануша. След това те срещат пищно облечен рицар, който е спрял за молитва. Сред придружителите му Збишко забелязва Тевтонски рицар с паунови пера на шлема. Видял възможност, младият полски рицар се впуска в атака с насочена кавалерийска пика. Но пищно облеченият предводител спира Збишко и разкрива, че е Повала от Тачев, изпълняващ кралска служба посрещайки германски посланик. Той заявява, че поведението на младия полски рицар е недопустимо и той е извършил престъпление, за което го заставя да се закълне, че ще се яви пред краковския съд. Мачко опитва да измоли от пратеника, наречен Куно фон Лихтенщайн да прости на Збишко. Тевтонецът се съгласява при условие, че младия рицар му се поклони; това е против кодекса на честта на полските рицари и Збишко отказва. Мачко и Збишко получават гостоприемството на Повала Тачев в къщата му в Краков. Там се срещат с други известни рицари и важни особи, а по-късно посещават и кралския двор на Йогайла и бременната Ядвига. По време на кралския прием пратеникът Куно съобщава за извършеното над него нападение, а твърдението му е потвърдено от Повала. Кралят е разярен – поведението на неговия поданик го поставя в неизгодно за преговори положение. Йогайла вече е отстъпил да приеме християнство то заедно с цяла Литва за да спре кръстоносния поход на тевтонците в балтийските земи. В пристъп на ярост полско-литовския крал заповядва обезглавяването на Збишко за това, че го е посрамил и рицарят е затворен. Присъдата следва да се изпълни под надзора на краковския кастелан, но екзекуцията е отложена заради предстоящото раждане на престолонаследика. Мачко използва времето за да моли за застъпничество лично от Великия магистър на Тевтонския орден, но безуспешно след като е ранен при немска засада. За нещастие Ядвига е сполетяна от мъртво раждане. Докато се издига ешафод за Збишко княгиня Анна Мазовска се съветва по случая му с юрист и като Ястрембец и отец Станислав от Скарбимир. На деня на екзекуцията Збишко е изведен, а Повала позволява на Дануша са се доближи до него и да хвърли воал а си на главата на младия рицар с думите „Той е мой!“. Според славянски я обичай когато невинна мома стори това за осъдения на смърт, то той трябва да бъде помилван и да се ожени за нея. Богденцките рицари решават най-накрая да се върнат у дома за да лекуват ранения Мачко, комуто е нужен цяр от меча мас против заседналия в раната му връх от стрела. Дануша чака жениха си при баща си Юранд от Спихов, а Збишко ѝ остава верен въпреки изкушението да бъде венчан за девойка от съседски благороден род. Глави 7 – 14 Мачко и Збишко се срещат със съседа си Зих от Згожелице, ловуващ с дъщеря си Ягенка. Те са впечатлени как Збишко убива с арбалет огромен зубър в гората. Богданецките рицари се установяват във фамилния си имот, но откриват, че е силно занемарен. Ягенка им помага като и им подарява мебели, а рицарите научават, че тя е обект на ухажване едновременно от двама младежи – Вилк от Боржова и Стан от Рогов. Збишко отива на лов за мечка в блатата, но е почти разкъсан от звяра. Ягенка го спасява, пробождайки мечката с опряна на земята вила. Збишко доубива звяра с брадвата си. Mачко получава своя цяр – пие прясна меча мас и веднага чувства подобрение, като по-късно и стрелата е извадена от раната му. Отново на лов, този път за бобри, Ягенка научава от Збищко за обета и любовта му към Дануша. По-късно Збишко и мачко се срещат със своя братовчед абатът, комуто са заложили имението си и всички заедно посещават църковна служба в Кресня. След нея Збишко се сблъсква с Вилк и Стан, които се оказват врагове на абата и последния награждава младия рицар с торба монети. В крайна сметка обетът на Збишко пред Дануша ядосва абата, тъй като той иска да сгоди младежа с Ягенка. Глави 15 – 20 Збишко и Мачко се отправят към Мазовия с пленени турски роби за ескорт за да поискат Дануша от баща ѝ. В антуража им е и чехът Хлава, слуга на Ягенка. По пътя си те срещат немецът Сандерус, който е шарлатанин – продавач на фалшиви реликви. Той се присъединява към групата и заявява, че е срещал Дануша. По-нататък рицарите срещат кръстоносци, сред които е лотарингът дьо Лорш, когото Збишко предизвиква, но двубоят между младите рицари е предотвартен от полския ексорт. Най-накрая групата достига мазовския двор на княз Янош, който е на лов в Курпие заедно с Ана данута и Дануша. Рицарите ги настигат навреме, за да ги спасят от нападнал ги кавказки тур. Збишко и дьо Лорш са ранени, Хлава е този, който убива звяра с брадва. В действието се включват няколко немски пратеници – Данвелд и Зигфрид дер Льове, брат Ротгер и брат Готфрид, които изискват от Янош да накаже Юранд от Спихов заради нападенията му върху ордена. Княз ът отказва и немците скрояват план да отвлекат Дануша и да я използват като заложник срещу баща ѝ. Заговорът им е разкрит и заклеймен от чуждестранния рицар дьо Фурси, но четиримата немци го убиват преди да миоже да го осуети. Тевтонците плануват да хвърлят вината върху Хлава, но находчивия чех се измъква и разказва за мрачните случки на Збишко и Мачко. Глави 25 – 33 Княгиня Анна Данута получава фалшифицирано писмо от Юранд, а в действителност писано от Данвелд, в което се изисква Дануша да се върне в Спихов. Княгинята мъдро решава, че поради задаващата се война и неминуемото участие на Збишко в нея е редно младите първо да се венчаят, а след това булката да чака жениха си в бащиния дом. Междувременно Збишко се възстановява от раните си и отпътува към Чеханов, където помага на Юранд в силна виелица. При тази среща на зет и тъст Збишко научава, че такова писмо от Юранд няма изпращано и явно става дума за измама. Двамата се отправят към Спихов. Там при тях пристигат сестра и поклонник от тевтонския орден и изискват Юранд да се поклони на Ордена и да плати откуп за дъщеря си. Юранд напуска замъка си без да извести Збишко, а само своя кастелан Толима. Юранд е призован от тевтонците в Шчитно, където е принуден да чака цяла нощ пред стените на замъка, получавайки подигравки от стражите. На следващата сутрин е допуснат през вратите, но е накаран да облече конопен чувал като дреха и да коленичи пред комтура Данвелд дер Льове. Най-накрая те извеждат Дануша пред него. Но момичето не е същото – похитено, то е загубило разсъдъка си. Озверял, Юранд убива Даневелд и няколко от зяпачите, но ев крайна сметка е ранен и уловен с мрежа. Зигфрид дер Льове поема командването и праща брат Ротгер при мазовския княз с нова лъжлива версия за събитията. В Чеханов, при княза Ротгер е обвинен в лъжа и убит от Збишко в зрелищен дуел между немския и полския рицар. Глави 34 – 50 Збишко все повече се сближава с дьо Лорш и двамата се отправят към Мариенбург за да се оплачат от делата на комтура на Шчитно. Преминавайки през Спихов те научават, че замъкът и земите са завещани от Юранд на Дануша и нейния съпруг Збишко. Междувременно тялото на Ротгер пристига в Шчитно, което опечалява Зигфрид. Тевтонецът изпада в демоничен делир. Той кара немия си палач Дидрих да отреже езика на Юранд, асъщо така да избоде едното му око и да отсече дясната му ръка, след което изгонва осакатения шляхтич. Мачко е получил писмо от Збишко за събитията и бързо разбира, че е настъпил съдбовен миг. Той тръгва към Плоцк с Хлава и преоблечената като мъж Ягенка. Там успява да подмами стария враг Куно да му даде пропуск за Орденстаат. По пътя си те срещат оскатения Юранд и успяват да закрепят здравето му. Достигайки в Спихов те научават, че Збишко е бил изслушан в Мариенбург и се е отправил към литва за да се присъедини към силите на великия княз Витолд. Глави 51 – 55 Социално напрежение в гграничния район Жмудж води до избухване на война между литовците и тевтонците. Силите на жмуджанина Скривойло растат и с полски рицари в своите редове, което събира отново Збишко и Мачко. Обединената полско-литовска армия обсажда тевтонския замък Готесвердер, а богданецките рицари са натоварени с мисията да пресрещнат и отблъснат деблокиращ тевтонски отряд. Те съумяват да изненадат и да победят тевтонския отряд, като сред пленниците им попада и шарлатанина Сандерус. Той отново носи новини, според които Дануша е жива и е отведена от друг тевтонски рицар, Арнолд фон Баден. Героите се спускат в преследване, настигат и пленяват тевтонеца при една катранджийска колиба. За жалост Дануша все още не е на себе си. В емоцията си полските рицари губят внимание и самите те са пленени от брата на своя пленник – Волфганг фон Баден. Последният се съгласява да ги пуске срещу откуп и те тръгват към Спихов. Там е Зигфрид дер Льове – пленник на Хлава и Юранд, но господаря на Спихов показва великодушие и по Божия милост освобождава порочния кръстоносец. Зигфрид отново е обзет от демонична психоза и се обесва, погълнат от злите си дела. Глава 56 – 63 Точно пред стените на родния Спихов Дануша умира. Юранд лежи парализиран със замръзнала усмивка, Збишко изпада в дълбока апатия. Мачко е пленен в Мариенбург. Йогайла и Великия магистър се срещат на висленския остров Ратсиондз, но не постигат съгласие. Свикан е сбор в Плоцк. В стария град се събират Йогайла, Янош, Александра Плоцка и Анна Данута. В техния антураж са Збишко и Ягенка, които отново се срещат. На голямо пиршество Янош кани Збишко и дьо Лорш на идущия лов. Збишко отпътува за Мариенбург в успешен опит да замени чичо си срещу германски пленници. Придружен е от Повала от Тачев и полския пълководец Зиндрам, които не са впечстлени от столицата на ордена въпреки високите ѝ стени и гарнизона чуждестранни кръстоносци. Глави 64 – 69 Юранд умира. Збишко, наследник на Спихов, оставя Хлава и любимата му Анулка да стопанисват замъка в негово отсъствие. Мачко и Ягенка се връщат в Богданец с пари и ценности за да откупят имота си от абата. Збишко се отправя на война с войските на Витолд. Глави 70 – 75 Збишко се връща в Богданец и се влюбва в Ягенка. Те най-накря се събират в село Мочидоли и строят нов фамилен замък. Мачко отпътува за Спихов и прекарва там шест месеца. Ягенка ражда двама близнаци – Мачко и Яско. Глави 76 – 81 Неизбежната война настъпва с новата година. Формалният повод е спор между полско-литовската монархия и тевтонската теокрация относно владението на замъка Дрезденко. Йогайла поръчва масов лов за да се снабди войската със сушено месо. Много мазовци бягат от Прусия за да избегнат тевтонската власт. Жмудж отново избухва във въстание. При Свиет се събират полската, литовската и мазовската армия, и заедно завладяват Дамброва. Пред тях са полята на Грюнвалд с тевтонската армия. В историческата битка сред кръвопролитни сцени загиват много герои, начело с германския Велик магистър Улрих фон Юнгинген, убит от литовците. Мачко намира Куно фон Лихтенщайн на бойното поле и изпълнява клетвата си, убивайки го с мизерикордия. Романът завършва с плачещия Велик магистър, напускащ Мариенбург през едната порта и тържествуващия полски войвода, влизащ през другата.", "version_id": "8090740263626543930"},
{"wikidata_id": "Q12290507", "text": "Петър Мартулков Биография Петър Мартулков е роден на 12 май 1875 година във Велес, тогава в Османската империя. Негов роднина е деецът на ВМРО (обединена) и БКП Александър Мартулков. Завършва първоначално училище във Велес, а през учебна година 1894/1895 г. с десетия випуск на Солунската българска мъжка гимназия. След това през 1897/1898 г. завършва Физико-математическия клон на Висшето училище в София. В 1898/1899 учебна година учителства в Първа софийска гимназия, а на 1 септември 1899 г. е назначен за учител в Битолската българска класическа гимназия, където преподава алгебра, геометрия, тригонометрия и физика. Мартулков, който в Битоля е колега с Даме Груев и Михаил Герджиков, активно участва в революционната дейност и в Битолско и в Одринска Тракия, където пристига през 1900 година. Избран е за член на Одринския окръжен революционен комитет, но след като е разкрит през 1901 година се премества в България. През 1902 година завършва школата за запасни офицери и е произведен в чин подпоручик. От 1904 до 1921 г. преподава Математика във Втора мъжка гимназия в София. Петър Мартулков участва във Балканската война, Междусъюзническата война и Първата световна война. След войните е главен инспектор по математика и физика към Министерството на просветата, притежава издателство, и е автор е на много учебници по математика и физика за средните училища. Петър Мартулков умира през 1947 година.", "version_id": "13310523197627922502"},
{"wikidata_id": "Q4189653", "text": "Звиница (село) География Село Звиница се намира в полупланински район. Счита се за Добруджата на Кърджалийска област. Добре водоснабдено е (има няколко пълноводни през цялата година микроязовира). Почвата е черноземна. Селото се слави с едни най-хубавите чушки в страната. История Селото носи името на Звиница, син на хан Омуртаг и баща на хан Пресиян. Редовни събития Селото всяка година в края на май прави събор за здраве и плодородие през цялата година.", "version_id": "466434155878132746"},
{"wikidata_id": "Q405997", "text": "Долна Оряховица География Долна Оряховица е разположена по левия бряг на р. Янтра в непосредствена близост с важния промишлено-транспортен комплекс Горна Оряховица, Лясковец и Велико Търново, при надморска височина 80 м. История Долна Оряховица е наследник на старо славянско селище, което е известно с плодородното си землище и зеленчукови градини. За пръв път се споменава в турски ферман от 1538 г. До Освобождението е голямо село с население 2830 жители (1880 г.), което до 1946 г. става 5049 жители. Много долнооряховчани се изселват към Горна Оряховица и Велико Търново. Населението намалява и в 1965 г. е 4460 души. През периода 1976-1985 г. отново намалява, въпреки че е обявен за град. В 1985 г. наброява 4371 жители, а в 1992 г. – 3797 души. При избухването на Балканската война в 1912 година 2 души от Долна Оряховица са доброволци в Македоно-одринското опълчение. Религии По-голямата част от населението са християни. Обществени институции Паметник на рицар, загинал в сърцето на днешното селище. Има издигнат каменен обелиск, висок около 2 м, с надпис, указващ за събитието. Намира се до една от църквите в града. Редовни събития Долна Оряховица отбелязва празника си на 4 септември (от 2007 г. - всяка първа събота на септември). Това е датата, на която селището е обявено за град през 1974 година с указ на Министерски съвет.", "version_id": "4961303215318899668"},
{"wikidata_id": "Q2112392", "text": "Родопи - по пътеките на Орфей и Евридика Проектът „Родопи – По пътеките на Орфей и Евридика“ е идеен проект, изготвен по инициатива, под ръководство и със съдействието на Васил Войнов – заместник-министър на Министерството на труда и социалната политика (2005-2009) и Константинос Евмиридис - областен управител на Драма – Гърция, неправителствените организации сдружение „Неврокоп“ (Гоце Делчев) и сдружение „Балкани“ (Девин); Потенциални бъдещи проекти Поради това, че в Югозападните Родопи съществуват и други удобни и подходящи места за изграждане и възстановяване на трансграничните транспортни връзки, след евентуално изпълнение на горепосочените три проекта, е възможно да бъдат отворени още пунктове. Тъй като с присъединяването на България към Шенген, кратките разстояния и наличните черни пътища ще позволят свързването на гръцките и българските селища да стане много бързо и евтино. Като евентуален следващ проект за контактен пункт се очаква Сатовча - Годешево - Делта (Витово) - Потами (Борово).", "version_id": "1587655376330950044"},
{"wikidata_id": "Q65224747", "text": "Луиза фон Вюртемберг Луиза фон Вюртемберг или Фридерика София Доротея Мария Луиза фон Вюртемберг (на немски: Luise Herzogin von Württemberg; Friederike Sophie Dorothea Marie Louise Herzogin von Württemberg; * 4 юни 1789 в Лудвигсбург; † 16 юни 1851 в Славенциц, Ополско войводство) от Дом Вюртемберг (линия Винентал) е херцогиня от Вюртемберг и чрез женитба княгиня на Хоенлое-Йоринген. Тя е дъщеря на херцог Евгений Фридрих Франц фон Вюртемберг (1758 – 1822) и съпругата му принцеса Луиза фон Щолберг-Гедерн (1764 – 1828), вдовица на херцог Карл фон Саксония-Майнинген († 1782), дъщеря на княз Кристиан Карл фон Щолберг-Гедерн (1725 – 1764) и графиня Елеанора Ройс-Лобенщайн (1736 – 1782). Сестра е на руския генерал херцог Евгений (1788 – 1857) и херцог Паул Вилхелм (1797 – 1860). Луиза фон Вюртемберг умира на 16 юни 1851 г. на 62 години в Славенциц (Slawentzitz/Sławięcice).", "version_id": "86314258870503840"},
{"wikidata_id": "Q8688", "text": "Международно летище Сан Франциско Международно летище Сан Франциско с летищен код SFO (на английски: San Francisco International Airport, SFO) се намира в окръг Сан Матео в съседство с градовете Милбрей и Сан Бруно, на 21 км (13 мили) южно от Сан Франциско, Калифорния, САЩ. Към 2005 г. летището е 13-то в САЩ и 22-то в света по брой пътници. Летище Сан Франциско е открито на 7 май, 1927 г. Международно летище Сан Франциско е най-голямото от трите главни летища в района на залива на Сан Франциско. Летището е удобно разположено до магистрала 101, а БАРТ (метрото) има станция на самото летище. Летище Сан Франциско се притежава и управлява и е под юрисдикцията на град Сан Франциско, въпреки че се намира в окръг Сан Матео. По време на бума на доткомите през 1990-те години Летище Сан Франциско е 6-то по натовареност в света.", "version_id": "4322146881692529169"},
{"wikidata_id": "Q3081320", "text": "Интернет аптека В повечето страни от Европейския съюз е разрешена търговията в интернет с лекарствени продукти без лекарско предписание. Право на това имат аптеки, получили разрешително от съответния за страната изпълнителен орган. В България това е ИАЛ (Изпълнителна агенция по лекарствата). Задължително аптеката трябва да има сайт, в който да предлага своите продукти. Не се допуска продажбата на медицински продукти от несъществуващи или нерегистрирани аптеки. Из държавен вестник Раздел V.Продажба по интернет на лекарствени продукти без лекарско предписание чл.40 (Нов – ДВ, бр. 2 от 2012 г.). (1) \"Търговия по интернет с лекарствени продукти без лекарско предписание може да извършва лице, получило разрешение за търговия на дребно с лекарствени продукти или удостоверение за регистрация на дрогерия при условията и по реда на ЗЛПХМ и на тази наредба, съответно на наредбата по чл. 243 ЗЛПХМ\". (2) \"Търговията по ал.1 се извършва само с лекарствени продукти, разрешени за употреба по реда на ЗЛПХМ.\" Добра дистрибуторска практика Из Официален вестник на Европейския съюз: \"ДДП (добра дистрибуторска практика) представлява частта от осигуряването на качеството, с която се гарантира, че качеството на лекарствените продукти се поддържа на всички етапи от веригата на доставка – от обекта на производителя до аптеката или лицето, което има разрешение да доставя лекарствени продукти на населението или оправомощено за тази цел.\" Добрата дистрибуторска практика ДДП важи за всички страни от Европейския съюз и гарантира правилната дистрибуция на медицински продукти и включва изисквания за тяхното закупуване, получаване, съхранение и изнасяне. Всички куриерски фирми са сертифицирани по стандарта за осигуряване на качество ISO 9000.", "version_id": "1222881299770329089"},
{"wikidata_id": "Q16211425", "text": "Мишел Зинк Биография и творчество Мишел Зинк е родена на 30 ноември 1969 г. в САЩ. Израства с мечтата да бъде писателка. След дипломирането си обаче на 29 години вече работи като директор по продажбите и маркетинга на технологична консултантска фирма в Калифорния. Един ден решава да промени изцяло живота си – продава дома си, напуска работа и се преселва на 3 хиляди мили в малък град в щат Ню Йорк. В следващите 2-3 години отглежда децата си и започва да пише. Вдъхновява се от древните легенди и митове, и от произведенията на Джанет Фитч, Карлос Руис Сафон, Сара Уотърс, Джесика Бърд и Стивън Кинг. Първият ѝ трилър „Пророчеството на сестрите“ от едноименната поредица е публикуван през 2009 г. Главните герои са сестрите близначки Лия и Алиса Милторп останали на 16 пълни сираци. Над тях тегне древно пророчество от поколение на поколение, и Лия трябва да разбере мистерията и загадъчните белези, за да остане със своя любим. Романът става международен бестселър и я прави световноизвестна. Мишел Зинк живее със семейството си в преустроена стара плевня в Пайн Буш, щат Ню Йорк.", "version_id": "1640314555006109771"},
{"wikidata_id": "Q12293306", "text": "Благовещение Богородично (Габрово) История Девическият манастир „Свето Благовещение“ е основан през 1836 г. по идея на архиепископ Йосиф Соколски със съдействието на видния габровец Петър Хаджихристов. Султанският ферман, узаконяващ манастира, е издаден през 1839 г. Основният елемент в манастриският архитектурен ансамбъл е църквата „Благовещение Богородично“. Нейното строителство завършва през 1846 г. Две от иконите са изписани от Захари Зограф. На около 10 метра южно от църквата е изградена ниска каменна камбанария, за която кожарят Тотю Антипов подарява камбана. Под купола на камбанарията се намира костница, в която са съхранявани костите на монахини от манастира. Практиката в православните манастири е 10 години след кончината на преподобните монасите и монахините, техните кости да бъдат ексхумирани и съхранявани в костниците. Развитие на активни дейности В началото на 40-те години на XIX век архиепископ Йосиф Соколски открива килийно училище в девическия манастир. Васил Априлов гостува в манастира при своята последна визита в Габрово през 1847 г. Той съдейства да се дари земя за манастира. При посещението на Феликс Каниц в Габрово през 1871 г. е впечатлен от гостоприемството на игуменката Ефросиния /първата игуменка на манастира/, от чистотата и красивата градина, поддържана с голяма любов от монахините, от шаечната фабрика на манастира. Манастирът преди и след Освобождението Васил Левски намира подслон в девическия манастир през 70-те години на XIX век, когато обикаля България и полага основите на Вътрешни революционни комитети. По време на Априлско въстание /1876/ монахините месят хлябове и тъкат шаяци за навуща за въстаниците от четата на Цанко Дюстабанов. По време на Освободителната война манастирът е превърнат във военна болница. В нея са лекувани ген. Михаил Ив. Драгомиров и подп. Алексей Куропаткин. През 1902 г. по случай тържествата на връх Шипка вече като генерал Куропаткин посещава отново манастира и прави голямо дарение в знак на благодарност. В двора на манастира са погребани двама руски войни, поченали от раните си – Краховецки от 55 пехотен полк и Николаев от 56-ти пехотен Житомирски полк. През периода 1907-1908 плановете на Габровската община предвиждат постепенно отчуждаване на част от манастирските имоти, за да бъде оформена улица „Юрий Венелин“ за построяване на сграда за театрално-библиотечна сграда и пощенска станция. На 8 декември 1952 г. Габровският градски комитет издава обявление №393, с което решава да премахне манастира и на негово място да квартална градинка-парк за трудещите се. По това време Светата обител е обявена за паметник на културата, съгласно Постановление №1608 от 1951 г. на Министерски съвет. Специално назначена министерска комисия изрично забранява неговото разрушаване и събаряне. На 31 юли 1959 г. работници с кирки, чукове и лопати започват да премахват оградата, върху която са изобразени кръстове. На 6 август 1959 г. вече са премахнати оградата, камбанарията и килията, в която е отсядал Апостола Васил Левски, превърната в скромен музей. На 7 август 1959 г. започва разрушаване на самата църква. По време на зверските безчинства народната власт не допуска журналисти и други лица да правят заснимания. От този момент са запазени няколко абсолютно нелегални фотографии, оцелели до днес. Монахините са изместени в Соколски манастир, заедно с целия архив на Светата обител.", "version_id": "10588730368708806315"},
{"wikidata_id": "Q3299494", "text": "Андроник Калист Биография Роден е в началото на XV век в Солун. Братовчед е на аристотелианеца Теодор Газа. Живее и учи в Константинопол. След падането на града в ръцете на османците в 1453 г., Андроник Калист емигрира в Италия, където се присъединява към Висарион Никейски. Преподава в Болоня (1464), Рим (1469), Флоренция, Париж и Лондон. Притежава голяма сбирка гръцки ръкописи. В преподаването си застъпва идеите на Аристотел. Умира в Англия в 1478 г. Сред творбите му е защита на позициите на Теодор Газа срещу критиките на Михаил Апостолий (Andronicus Callistus Defensio Theodori Gazae adversus Michaelem Apostolium).", "version_id": "7586610437150380409"},
{"wikidata_id": "Q16667070", "text": "Крайцерите: Роман за живота на един млад мичман Сюжет ... Началото на Руско-японската война. Тихоокеанската ескадрила е блокирана в Порт Артур, и само три крайцера - „Рюрик“, „Россия“ и „Громобой“, останали във Владивосток, могат да се противопоставят на цялата мощ на японския флот в открито море. Но въпреки нелепото ръководството и огромното числено и техническо превъзходство, руските крайцери геройски и успешно се сражават с врага. В основата на романа е мичманът Сергей Панафидин, който служи на крайцера „Рюрик“. По време на битката с флота на адмирал Камимура „Рюрик“ потъва, а Панафидин е заловен. След края на войната, оказвайки се в Санкт Петербург, Сергей горчиво осъзнава, че е загубен за цивилния живот. На него, участника във военните действия, е непоносимо да види, как много офицери, „служили“ в дълбокия тил, са наградени с военни ордени. Конфликтът му с един от тези герои, мичман Житецкий, завършва за Панафидин с трагичен дуел... Интересни факти За романа си, който Валентин Пикул написва за 38 дни, той е удостоен с държавната премия „Максим Горки“ и няколко други награди. Получава и „златен кортик“ от главнокомандващия Военноморския флот на РСФСР адмирал Владимир Чернавин.", "version_id": "15993407227122556701"},
{"wikidata_id": "Q22774205", "text": "W (сериал) Сюжет Бащата на гръдния хирург О Йон-джу тайнствено изчезва при изработването на последната глава на своя вебтун „W“. След като посетил офиса на мъжа, Йон-джу бил шокиран, когато намерил сцена на компютъра, където умрял главният герой на операта Канг Чул. Докато четете бележка, оставена от родителя, ръка излиза от екрана и я плъзга вътре в „W“, транспортирайки го до върха на сградата, където Канг Чул лежи кървящо. Йон-джу успява да го спаси и научава, че може да се върне в реалния свят, ако чувствата на Канг Чул се променят. Когато това се случи, думата „продължи“ ще се появи на екрана и ще бъде телепортирана обратно в дома ви.", "version_id": "12468836455354408044"},
{"wikidata_id": "Q348229", "text": "Белгийска бира В Белгия се произвеждат над 800 различни марки бира (етикетирани – около 300), някои от които с над 400-500-годишна история. В миналото в Белгия броят на пивоварните не отстъпвал на броя на църквите. Всяка пивоварна произвеждала собствен вид бира, с водоизточник и собствен пивовар. Един белгийски политик описва по следния начин социалната роля на бирата в Белгия: „Любителят на виното говори с чашата, а любителят на бирата – със съседите си“. Белгийската бира нееднократно печели престижни международни награди. Традиционната белгийска бира е плътна и силна – от 6 % до 12 % об., често със сладък плодов привкус, тъй като освен обичайните съставки, в белгийската бира често добавят ориз, захар, мед, плодове и др. История Белгийското пивоварство има над 1000-годишна история. То се появява едновременно с пристигането на римските легионери в страната. В края на първото – началото на второто хилядолетие, с началото на кръстоносните походи и пренасянето на производството зад стените на манастирите, местното пивоварство преживява истински технологичен бум. Белгийските монаси създават огромно разнообразие от бирени стилове, сред които трябва да се отбележи т.н. абатска бира, както и варената в трапистките абатства – трапистка бира, които се правят и до днес по стари манастирски рецепти. В Белгия е основана и се намира седалището на най-голямата международна пивоварна компания – Anheuser-Busch InBev (първоначално белгийската компания Interbrew, от 2004 г. – белгийско-бразилската InBev, която през юли 2008 г. се обединява с американската Anheuser-Busch). Видове белгийска бира Според технологията най-много видове бира се произвеждат по метода на долната ферментация, като най-разпространени в наши дни са многочислените светли лагери, наброяващи около 100 различни марки и съставляващи около 3/4 от общия обем на производството, като най-известни сред тях са Stella Artois и Jupiler. Но своята международна известност и признание белгийската бира дължи най-вече на бирите в стиловете ейл и ламбик. Първите се произвеждат по метода на горната ферментация, а вторите ферментират спонтанно с помощта на диви дрожди, които виреят само в района на белгийската столица. Уит бира Уит бира (Witbier, Bière blanche), в превод Бяла бира, известна и като Белгийска бяла пшенична бира е традиционна белгийска бира, тип ейл, приготвена на основата на пшеница и ечемичен малц, със съдържание на алкохол от 4,5 до 5,5 об. %. Тази бира има над 600-годишна история и се вари в Хугарден, Фландрия от 1318 г. През 1956 г. поради намаленото търсене на този вид бира е затворена и последната пивоварна. През 1965 г. известният белгийски пивовар Пиер Селис основава собствена пивоварна в Хугарден, наречена „Brouwerij Celis“, и през март 1966 г. пуска на пазара традиционната белгийска бяла бира с марката „Hoegaarden“. През 1980 г. компанията се мести в нови помещения и се преименува на „Brouwerij de Kluis“. През 1985 г. сградата на пивоварната изгаря при пожар и средства за възстановяването дава най-голямата белгийска пивоварна компания „Interbrew“, която впоследствие придобива и самата търговска марка. За производството на белгийската бяла бира се използват около 50 % непокълнала (немалцувана) пшеница и 50% светъл ечемичен малц (обикновено пилзенски малц). В някои версии се използва и до 5 – 10 % овес. Подправките във вид на настърган кориандър и кори от кюрасао, а понякога и кори от сладък портокал, придават сладък аромат. Като подправки се ползват и лайка, кимион, канела, райски зърна и др., които придават комплексност във вкуса и аромата, но те са по незабележими. Цветът варира от светлосламен да светлозлатист. Бирата е нефилтрирана и мътна (което и придава млечен жълто-бял вид, и образува плътна бяла пяна). Вкусът е сладък, пикантен, ароматът – богат и плодов – с нотки на портокал, цитруси, кориандър, мед, ванилия и подправки. Алкохолно съдържание: 4,5 – 5,5 %. Типични търговски марки са: Hoegaarden Wit, Vuuve 5, Blanche de Bruges, Blanche de Bruxelles, Brugs Tarwebier, Sterkens White Ale, Celis White (понастоящем се произвежда в Мичиган, САЩ), Blanche de Brooklyn, Great Lakes Holy Moses, Unibroue Blanche de Chambly, Blue Moon Belgian White. Белгийски пейл ейл Белгийски пейл ейл (Belgian Pale Ale). Произвежда се от средата на 18 век, като най-добрите представители на този вид са подобрени след Втората световна война с определено британско влияние, относно използваните сортове хмел и щамове дрожди. Най-разпространен и във фламандските провинции Антверпен и Брабант. В производството се използват пилзнер или пейл ейл малцове, и виенски и мюнхенски малц за цвят, пълнота на вкуса и сложност, както и благороден хмел от сортовете Styrian Goldings, East Kent Goldings или Fuggles. В някои версии се влага и течна захар кенди. Цветът е кехлибарено златист до медено червен. Много добра прозрачност. Образува кремообразна, но нетрайна бяла пяна. Отличава се със забележим малцов аромат с умерени плодови нюанси и слаб аромат на хмел, както и с умерен свеж плодов вкус, с портокалови и крушови нотки. Алкохолно съдържание: 4,8 – 5,5 %. Типични търговски марки са: De Koninck, Speciale Palm, Dobble Palm, Ginder Ale, Op-Ale, Vieux-Temps, Brewer's Art House Pale Ale, Ommegang Rare Vos. Белгийски специален ейл Белгийски специален ейл (Belgian Specialty Ale) е стил белгийски ейл, обикновено от малки, независими пивоварни. Това е универсална категория за всеки тип белгийска бира, която не може да бъде включена в останалите категории белгийска бира. В нея се включват специфични, особени бири (напр. Orval, La Chouffe); бири нямащи собствена категория (напр. барлиуайн в белгийски стил, трапистските ейлове Enkel и Quadrupel, белгийските коледни бири с подправки); или експериментални уникални бири, отклоняващи се от стандартите на определена категория (напр. белгийски силен златист ейл с подправки). Съставът може да включва билки и подправки, необичайни зърно или малц, добавки като течна захар канди и мед, белгийски дрожди като Brettanomyces или Lactobacillus, необичайни технологии и купажиране. Предвид на това и цветовите, вкусовите и ароматните характеристики, както и алкохолното съдържание варират и не могат да бъдат определени в точни граници. Типични търговски марки са: Orval; De Dolle's Arabier, Oerbier, Boskeun и Still Nacht; La Chouffe, McChouffe, Chouffe Bok и N'ice Chouffe; Ellezelloise Hercule Stout и Quintine Amber; Unibroue Ephemere, Maudit, Don de Dieu; Minty; Zatte Bie; Caracole Amber, Saxo и Nostradomus; Silenrieu Sara и Joseph; Fantome Black Ghost и Speciale Noel; St.Fullien Noel; Gouden Carolus Noel; Affligem Noel; Guldenburg и Pere Noel; De Ranke XX Bitter; Bush (Scaldis); Grottenbier; La Trappe Quadrupel; Weyerbacher QUAD; Biere de Miel; Verboden Vrucht; New Belgium 1554 Black Al; Cantillon Iris и мн. др. Белгийски златист силен ейл Белгийски златист силен ейл (Belgian Golden Strong Ale) е златист, шумящ, силен ейл. Той е създаден в белгийската пивоварна „Moortgat“ след Втората световна война в отговор на растящата популярност на пилзнера. Прилича на белгийския трипъл ейл, но е по-светъл и с по-лек вкус. Позовавания на дявола са включени в названията на много марки от този вид бира, намек за високото алкохолно съдържания и признание към прототипа на този вид пиво – „Duvel“. Светлият цвят е резултат от използването на пилзнер малц и до 20 % бяла течна захар канди (захароза). Обикновено се използват благороден хмел или хмел от сорта Styrian Goldings, както и белгийски щамове дрожди, произвеждащи сложни алкохол, феноли и плодови аромати. Цветът е жълт до среднозлатист, има добра прозрачност и образува трайна и голяма бяла пяна. Във вкуса преобладават комплексни плодови, пикантни и спиртни усещания, с нотки на малц. Ароматът е богат и сложен с нотки на плодове – круши, портокали и ябълки. Алкохолно съдържание: 7,5 – 10 %. Типични търговски марки са: Duvel, Hapkin, Lucifer, Brigand, Judas, Delirium Tremens, Dulle Teve, Avery Salvation, North Coast Pranqster, Unibroue Eau Benite. Белгийски тъмен силен ейл Белгийски тъмен силен ейл (Belgian Dark Strong Ale) е тъмен, много силен и опасен ейл. Повечето версии са уникални по своя характер и отразяват спецификите на всяка отделна пивоварна. Трапистките версии обикновено са по-сухи, абатските бири се отличават с по-голяма сладост и пълно тяло. Обикновено се използват белгийски дрождени щамове, произвеждащи сложни алкохоли, феноли и ефири, мека вода, сложна зърнена основа: белгийски пилзенски или пейл малц, малцове от мюнхенски тип за малцов привкус и други специални малцове за придаване специфичен характер на бирата, тъмна течна захар канди за придаване на вкус и цвят и благороден хмел – английски сортове или от сорта Styrian Goldings. Цветът варира от тъмнокехлибарен до тъмно меднокафяв и почти черен („тъмен“ в контекста на този стил се подразбира като „по-дълбоко оцветен в сравнение със златистия силен ейл“). Образува голяма, плътна, кремообразна устойчива пяна с кремав до жълто-кафяв цвят. Комплексни вкус и аромат с богата малцова, значителни естери и алкохол, с нотки на карамел, препечен хляб, стафиди, сушени череши, смокини и сини сливи. Алкохолно съдържание: 8 – 12 + %. Типични търговски марки са: Rochefort 10, Westvleteren 12, Chimay Grande Reserve (синьо), Rochefort 8, St.Bernardus Abt 12, Gouden Carolus Grand Cru of the Emperor, Abbaye des Rocs Grand Cru, Gulden Draak, Kasteelbier, Biere du Chateau Donker.", "version_id": "3513902588009296547"},
{"wikidata_id": "Q1283636", "text": "Идънс Кръш История През 2000 г. групата е сформирана чрез телевизионното шоу Поп Старс (Pop stars). Място в групата печелят Никол Шерцингер, Ивет Соса, Мейли Мисажон, Ана-Мария Ломбо и Розана Таверес. Гостуват като себе си във ТВ сериала Сабрина младата вещица. Песента им \"Get Over Yourself (Goodbye)\", достига до Топ 10 на класацията Billboard Hot 100. Групата участва като подгряващ изпълнител на турнето на мъжката група N'sync и Джесика Симпсън. Две години по-късно компанията, която ги продуцира — London-Sire Records фалира и групата се разпада.", "version_id": "17123824185852220304"},
{"wikidata_id": "Q1066064", "text": "Световно първенство по волейбол за мъже 1966 Система на провеждане 22 отбора са разделени на 4 групи. Първите два отбора от всяка група се класират за финалния етап, където по кръгова система се разпределят местата от 1-во до 8-мо, като се зачитат резултатите от първия етап. Местата от 9 до 16-то и от 17 до 22-ро също се разиграват по същата система, но там участват отборите заели вторите и третите места в групите в първия кръг. Медалистите Чехословакия: Богумил Голиан, Йозеф Мусил, Пьотър Коп, Зденек Грьосъл, Павел Шенк, Драгомир Коуделка, Борис Перушич, Йозеф Смолка, Антонин Мызрж, Владимир Петлак, Вацлав Шмидл, Йозеф Лабуда. Главен треньор – Вацлав Матиашек. Румыния: Николае Барбуцэ, Георге Корбяну, Золтан Козоничи, Едуард Дерзеи, Аурел Дрэган, Константин Ганчу, Михай Григоровичи, Хорациу Николау, Вилхелм Шрайбер, Георге Стоян, Михай Терличи, Габриел Удиштяну. Главен треньор – Николае Сотир. СССР: Николай Буробин, Юрий Венгеровский, Иван Бугаенков, Юрий Поярков, Дмитрий Воскобойников, Важа Качарава, Владимир Санакоев, Валерий Кравченко, Жанбек Саурамбаев, Евгений Лапинский, Владимир Иванов, Юрий Коваленко. Главен треньор – Юрий Клещьов. България: Симеон Сръндев, Васил Симов, Димитър Каров, Георги Димитров, Георги Константинов, Стойчо Крайчев, Младен Гоцев, Грамен Примов, Александър Александров, Петко Панталеев, Ангел Коритаров, Иван Кочев. Главен треньор – Димитър Захариев.", "version_id": "7328257123742401580"}
]
